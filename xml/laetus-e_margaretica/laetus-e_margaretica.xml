<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Margaretica</title>
        <author>Erasmus LÃ¦tus</author>
      </titleStmt>
      <publicationStmt>
        <p>Publication Information</p>
      </publicationStmt>
      <sourceDesc>
        <p>Information about the source</p>
      </sourceDesc>
    </fileDesc>
  </teiHeader>
  <text>
    <!--<front>
      <div>
        <lg>
          <pb n="p.0"/>
          <l>C. ERASMI MICHAELII</l>
          <l>LAETI</l>
          <l>MARGARETICORVM:</l>
          <l>HOC EST</l>
          <l>De conflictu Gotthico: in quo MARGARETHAE</l>
          <l>Danorum Reginae auspicijs, ALBERTVS</l>
          <l>Megapolensis Sueciae Rex captus</l>
          <l>regnoque exutus est:</l>
          <l>LIBRI DECEM</l>
          <l>KKK</l>
          <l>Serenissimam atque Illustrissimam ELIZABETHAM</l>
          <l>Angliae, Franciae et Hyberniae Virginem REGINAM.</l>
          <l>FRANCOFORTI AD MOENVM.</l>
          <l>Cum Gratia et Privilegio Imperiali ad Decennium,</l>
          <l>M.D.LXXIII.</l>
        </lg>
      </div>
    </front>-->
    <body>
      <div>
        <head>
          <reg>1. bog</reg>
          <orig><pb n="p.1"/>C. ERASMI MICHAELII<lb/> LAETI<lb/> MARGARETICORVM<lb/> LIBER I.</orig>
        </head>
        <lg>
          <l>Alberti Sueonum fremitusque ac praelia Regis,</l>
          <l>Magnanimosque Duces,excitaque gentibus arma</l>
          <l>Fortunaeque dolos canimus, populumque ferocem</l>
          <l>Consertamque manu pugnam, quo Dania bello</l>
          <l>Imposuit rigidis haud mollia vincula Gotthis.</l>
          <l>Musa mihi causas tantique exordia belli.</l>
          <l>Fatorumque vices memora: quid in arma potentem</l>
          <l>Arctoi lateris, fortissima pectora, gentem</l>
          <l>Impulit, ac meritis immersit cladibus vrbes:</l>
          <l>Scilicet audaci cum iam superanda Gradiuo</l>
          <l>Aut delenda fuit Stygio gens aedita partu.</l>
          <l>Ottomani soboles: quae circum ditia ponti</l>
          <l>Littora crudeles populis immittere dextras</l>
          <l>Certat, et immani cumulare cadauera bello:</l>
          <l>Bella geri placuit: quae nec sua praemia facto</l>
          <l>Sint habitura: nec optatos inferre nepotes</l>
          <l>Imperijsue queant, firmisue adiungere regnis.</l>
          <l><pb n="p.2"/>Haec est ingenij petulans contentio: qua se</l>
          <l>Humanae intulerint scelerata in funera gentes,</l>
          <l>Perrumpuntque gradus magnae virtutis, et alta</l>
          <l>Ocia confringunt, quassantque palatia ferro.</l>
          <l>In praeceps igitur rerum sors maxima certo</l>
          <l>Voluitur impulsu. cumque in fastigia splendor</l>
          <l>Creuerit, ac varijs onerarit regna triumphis:</l>
          <l>Protinus e summo miserandos culmine lapsus</l>
          <l>Vrget: et vt facto rursus petit ima fragore.</l>
          <l>Extremisque infert nutantia sceptra ruinis.</l>
          <l>Nil fati constantis habent mortalia, quassis</l>
          <l>Insistunt etiam quae sunt firmissima plantis.</l>
          <l>Et se mole premunt. casumque agitata minantur.</l>
          <l>Ceu cum se volucri succussat tessera motu</l>
          <l>Dum fallat cupidos et spe lactarit inanes:</l>
          <l>Sic varias fortuna vices vbi spondet, acerbo</l>
          <l>Plerunque euentu quae sunt sperata coronat.</l>
          <l>Et quae firma diu fuerant, subuersa refringit.</l>
          <l>Assyrio quantum roburque ac gloria mundo</l>
          <l>Tum fuit, eois Babylon cum laeta Monarchis</l>
          <l>Eximias vulgauit opes populisque timorem</l>
          <l>Incutiens late dominatum sparsit, et omnes</l>
          <l>Caedibus impleuit pressitque Tyrannide gentes:</l>
          <l>Quid tamen e tanto rerum splendore: quid hisce</l>
          <l><pb n="p.3"/>Fortunae titulis reliquum est? e nomine terras</l>
          <l>Has fortasse suo deiectaque culmina noris:</l>
          <l>Caetera barbaries iam pridem inuasit, et omnes</l>
          <l>Occupat hostis agros foedaque libidine regnat.</l>
          <l>Persepolim magnis habitatam Regibus vrbem</l>
          <l>Vertit Alexander: scortique ad iussa furentes</l>
          <l>Aedibus iniecit nitidis temerarius ignes.</l>
          <l>Quid mirere? potest tantum fortuna scelusque,</l>
          <l>Cum rebus properat finisque ac meta: grauesque</l>
          <l>Attrahit hora manus, et inurgent fata ruinas.</l>
          <l>Quid modo Cecropijs solum nisi nomen Athenis</l>
          <l>Restat, et e veteri tenuis ceu gloria bello:</l>
          <l>Cum tamen vna quidem sacras vrbs Attica Musas</l>
          <l>Sic plerunque colat: nihil vt prope maius honestis</l>
          <l>Artibus hac inter cultas inueneris vrbes.</l>
          <l>Vt nihil imperium lati maris, atque Mineruae</l>
          <l>Condita templa deae: nil claris reddita factis</l>
          <l>Praemia commemorem, graisque dicata Lyceis</l>
          <l>Atria, et aeternos redolentia tecta Poetas.</l>
          <l>Quid magna maius Troia: quid diuite Roma</l>
          <l>Celsius: in cineres tamen alta palatia, muri.</l>
          <l>Aerataeque domus, laquearia, tecta, tabernae.</l>
          <l>Porticus, ac grandes pridem cessere Colossi.</l>
          <l>Denique Thebarum portae, Cadmaea, Saguntum</l>
          <l><pb n="p.4"/>Spartaque, et excelsae steterant Carthaginis arces.</l>
          <l>Quas euertit opes vel sola Superbia diris</l>
          <l>Iuncta odijs: vel luxuries funesta profano</l>
          <l>Exagitata malo, vitijsque onerata malignis.</l>
          <l>Assyrio rapuit Moedus diademata: Moedum</l>
          <l>Afflixit Perses: Macedum rex moenia Persis</l>
          <l>Strauit, et huic rursus fraenum imposuere Quirites.</l>
          <l>Limes enim positus celsis est fascibus, vltra</l>
          <l>quem tendi nequeunt fastigia. Iuppiter omnes</l>
          <l>Ordinat ipse gradus: quantumque excrescere muros</l>
          <l>Proferrique velit, tantum decernit: habenas</l>
          <l>Adiungit sceptris, fatoque palatia munit.</l>
          <l>Quid Croeso Lydos inter foelicius? aucto</l>
          <l>Cui fortuna dedit cumulos numerare metallo.</l>
          <l>Et grandes auri conferre in pondera massas:</l>
          <l>Cum tamen hic stolido mouisset bella tumultu</l>
          <l>Excussus solio est, regnisque exutus auitis</l>
          <l>Transitum crebris gemuit ploratibus Halym.</l>
          <l>Sed quid ego haec tandem calamis externa proculque</l>
          <l>Conquisita sequor: mihi pene domestica certas</l>
          <l>Suppeditant exempla vices. longamque monenti</l>
          <l>Obijciunt telam. Sueonum Rex sceptra gerebat</l>
          <l>Albertus: qui Vandalico de littore princeps</l>
          <l>In Boream varia populorum voce rogatus</l>
          <l><pb n="p.5"/>Venerat: vt clarae meritis dux aduena genti</l>
          <l>Imperet, ac Geticas moderetur legibus vrbes.</l>
          <l>Huc tamen accito regnandi tanta libido</l>
          <l>Et tam dira fuit. vicina vt carpere regna</l>
          <l>Et bellis tentare viros, praedamque tueri</l>
          <l>Haud dubitarit, inest animis plerunque superbis</l>
          <l>In praeceps studium, fatoque vrgente feruntur</l>
          <l>In quoscunque vocat Rhamnusia iusta dolores.</l>
          <l>Haud igitur satis Alberto liquisse paternam</l>
          <l>Magnopolim fuerit: nec Gotthica praedia vasto</l>
          <l>Interclusa mari ditesque onerata colonos.</l>
          <l>Exsatiant auidam concepta in praelia mentem.</l>
          <l>Danica sed vano coepit temerarius ausu</l>
          <l>Culmina sortiri: partamque labore quietem</l>
          <l>Rupit, et obductos iam pridem suscitat ignes.</l>
          <l>Stultus: qui quantum motis Deus inserat armis</l>
          <l>Aut dubij euentus, aut certa in damna pericli.</l>
          <l>Nesciret. Sedenim subitos expertus honores</l>
          <l>Imperij, et tantas praeter spem vectus in arces.</l>
          <l>Cum fortunae etiam nunquam inclinanda timeret</l>
          <l>Pondera tanta, nec instabiles horrescere gressus</l>
          <l>Posset, et haud dubios in certa pericula motus:</l>
          <l>Concipit ingenio flammas. atque aduena cristas</l>
          <l>Exerit ingentes: vicinaque sceptra nefando</l>
          <l><pb n="p.6"/>Scommate, et effraeni populos sermone notauit.</l>
          <l>Qualia non cauto proflant e pectore sortis</l>
          <l>Humanae immemores, cum poena propinquat, agitque</l>
          <l>In sua fata graues superum lex aequa Tyrannos.</l>
          <l>Eoi vitam quis nescit et acta Monarchae.</l>
          <l>Cui probrum linguae blasphemaque pectora, serum</l>
          <l>Intulit exitium: nitidae cum sedibus aulae</l>
          <l>Pellitur, ac tristes cumulare doloribus annos:</l>
          <l>Quem non inuiso commouerit ore Nicanor</l>
          <l>Rabzasesque furens: contempsit et aethera vano</l>
          <l>Salmoneus studio, qui structo fulmina ponte</l>
          <l>Et tonitru molitur, equosque per Elidis vrbes</l>
          <l>Incitat, ac flammas agitata lampade quassat.</l>
          <l>Excidit Herodes solio, crudele Tonanti</l>
          <l>Pectus: vt aethereos captat male sanus honores</l>
          <l>Insultatque dijs votoque applaudit inani.</l>
          <l>Haec igitur superum cura est. haec foedera coelo</l>
          <l>Imperitant, ne quid vel inultum iusta relinquant</l>
          <l>Numina, vel tenui perculsum vulnere saeuis</l>
          <l>Obiciant fatis, vitaeque in lumina mittant.</l>
          <l>Semper enim sors rebus inest contraria magnis.</l>
          <l>Et magnas in fata trahit conuersa ruinas.</l>
          <l>Haud tamen Albertus, Sueonum dum praesidet aruis,</l>
          <l>Culminis incertos, ludibria maxima, casus</l>
          <l><pb n="p.7"/>Fortunaeue dolos metuit. quae lubrica quamuis</l>
          <l>Splendeat, ac laetos obuertat in omnia vultus,</l>
          <l>Promittatque tuis non irrita foedera ceptis:</l>
          <l>Ingrato fallit cursu tamen: attrahit omni</l>
          <l>Vela manu, propterque oculos tibi caeca tenebras</l>
          <l>Obijcit, ac duros fert in tua vulnera dentes.</l>
          <l>Blanditur, magnosque etiam te firmat in ausus</l>
          <l>Percellitque animum spe rerum diuite: sed tum</l>
          <l>Insidiasque dolosque struit. diuum vnica, quae quod</l>
          <l>Obtulit, incerto prorsus sub iure reuoluit:</l>
          <l>Impatiensque boni subitos laetatur ad ignes.</l>
          <l>Qui tua celsa vorent, laudataque culmina sternant</l>
          <l>Ergo vbi se primis populorum motibus infert</l>
          <l>Albertus, primosque capit securus honores</l>
          <l>Magnopoli accitus: propero se foedere saeuis</l>
          <l>Coniungit Sueonum studijs, iussasque profudit</l>
          <l>Nostra in regna minas Danosque paciscitur hostes.</l>
          <l>Ceu fama Hannibalem memorat, cum motus ad aras</l>
          <l>Concipit in Latios hostilia vota Quirites:</l>
          <l>Haud secus Albertum sceptro iurasse vetustas</l>
          <l>Prodidit, in Danos moturum praelia, qua se</l>
          <l>Explicet in tantos occasio prima labores</l>
          <l>Inuitetque manus ponatque exordia bellis.</l>
          <l>Auulsas regno partes, et Scanica rura</l>
          <l><pb n="p.8"/>Restituat. capit haec tanti primordia regni</l>
          <l>Rex Sueonum, diroque struit sibi funera voto.</l>
          <l>Et male iam primis consultat in vltima factis.</l>
          <l>Vt tamen accedat patrijs instructior armis</l>
          <l>Contrahit actutum populos, et milite duro</l>
          <l>Occupat imperij fascesque ac iura: simulque</l>
          <l>Quae decreta forent, diuturna in vulnera mittit.</l>
          <l>Principio Magnum, pridem cui Suecia regi</l>
          <l>Subdita multiplici cumulabat funera luctu.</l>
          <l>Aggressus, conducti operis crudelia iecit</l>
          <l>Inijcia, et patrios sacrauit caedibus enses.</l>
          <l>Id sceleris postquam ex animo successit, et omnes</l>
          <l>Intulit optato numeros, mora nulla quietem</l>
          <l>Dissipat, ac studijs quantum licet otia rumpit.</l>
          <l>Vtque nihil frustra tentauerit omnia, Danos</l>
          <l>Praecipue spectare oculis. pacemque vetusto</l>
          <l>Insectari odio: paulatim feruidus omnem</l>
          <l>Euomit in nostros bilem, sannasque salaces</l>
          <l>Accumulat, risusque mouet: iuueniliter vsus</l>
          <l>Successu populique minis, cui foeta superbum</l>
          <l>Ac varium natura dedit conamine pectus.</l>
          <l>Et iacere in nostras opprobria tristia gentes.</l>
          <l>Praecipue si magna quidem exoriatur honorum.</l>
          <l>Aut placidae cupidos stimulet contentio laudis:</l>
          <l><pb n="p.9"/>Tum vero affectus mixtaeque furoribus irae.</l>
          <l>Clamoresque minaeque notis petulantibus aucta</l>
          <l>Ingentes cieunt fluctus, totumque profundo</l>
          <l>Aequor agunt, subitisque malis certamina spirant:</l>
          <l>Et velut incensos proflare e naribus ignes.</l>
          <l>Quin nonnunquam etiam famosis plurima scriptis</l>
          <l>Nomina complexi totas in iurgia gentes</l>
          <l>Atque in bella mouent, leuibusque immania causis</l>
          <l>Supplicia accelerant, flammamque e fomite gignunt.</l>
          <l>Cum velut aerias tenui spiramine primum</l>
          <l>Ventus init syluas summoque cacumine molles</l>
          <l>Exercet flatus: tum sese effundit in auras</l>
          <l>Sibilus, ac leni percellit culmina pulsu.</l>
          <l>Mox tempestatum fremitusque furorque procellas</l>
          <l>Commouet, ac totos diffundit ab aethere nimbos</l>
          <l>Ingentesque iacit curuata in littora fluctus.</l>
          <l>Haud aliter paruo surgunt exordia motu</l>
          <l>Quae magnas deinceps clades, et multa subinde</l>
          <l>Damna ferent. Diuis olim sacrata vetustis</l>
          <l>Robora, et antiqua sub relligione virentes</l>
          <l>Qui Megaris Istmoque colunt, subuertere quercus.</l>
          <l>Quid paucis minus arboribus: tamen omnibus vna</l>
          <l>Intulit haec Graijs subitos occasio luctus,</l>
          <l>Argiuasque suis immersit cladibus vrbes.</l>
          <l><pb n="p.10"/>Tyndaris aspectu Paridem commouit: et ignes</l>
          <l>Protinus iniecit Troiae: tum regia strauit</l>
          <l>Culmina, tum muros excelsaque Pergama vertit.</l>
          <l>Vsque adeo leuibus scintilla excita fauillis</l>
          <l>Immensas comprendit opes, syluasque feraces</l>
          <l>Vastat, et elatas culmine deijcit vrbes.</l>
          <l>Iamque diu belli positis victoria signis</l>
          <l>Exacto stabat Magno: pax alma bonisque</l>
          <l>Exoptanda quies, cumulataque fructibus omnes</l>
          <l>Gotthorum poterat terras implesse videri:</l>
          <l>Cum Sueones petere arma iubet bellisque parari</l>
          <l>Albertus, subitisque implet terroribus omnem</l>
          <l>Vetteri Venerique lacum, tumidoque fragore</l>
          <l>Excitat, ac misero percellit rura tumultu.</l>
          <l>Audijt inuisos emoti principis aestus</l>
          <l>Audacesque animos, et iussa infausta superbi</l>
          <l>Principis: auditasque horrescit Suecia voces.</l>
          <l>Gnara mali sortisque suae longique doloris.</l>
          <l>Et sibi quae varijs iam colligit omina damnis.</l>
          <l>Illa diu celsos inter latissima montes.</l>
          <l>Cincta Deo pelagique vndis numeroque colonum.</l>
          <l>Bellorumque perosa faces spectabat honesti</l>
          <l>Foederis euentus, pacemque exposcere regnis.</l>
          <l>Ergo vbi consuetis intenta laboribus audit</l>
          <l><pb n="p.11"/>Rustica turba minas, lituosque inflarier, et iam</l>
          <l>Classica dira cani: conscribier agmina Danos</l>
          <l>Oppressura, gemit: digitisque elapsa remissis</l>
          <l>Arma cadunt, quibus arua colunt: vomerque ligoque</l>
          <l>Et falx, et grauibus coniuncta fidicula rastris.</l>
          <l>Non tamen Alberto mens fracta est effera Regi</l>
          <l>Nec turbare animum coelo conspecta sereno</l>
          <l>Visa queunt. nunquam tam crebri turbinis atros</l>
          <l>Desaeuire globos: Ventorum impellier ignes</l>
          <l>Syluarumque comas quatere, et prosternere Quercus.</l>
          <l>Latrauere canes: feralia carmina bubo</l>
          <l>Insonuit: summisque in montibus vrsa gemiscit</l>
          <l>Insolitum: Lupus humentes vlulare per agros.</l>
          <l>Oppidaque irrumpunt, circumque ea tecta vagantur</l>
          <l>Crassantes, atrosque ferunt in corpora rictus:</l>
          <l>Quid mare commemorem, tumido quod littora fluxu</l>
          <l>Transgreditur, lateque furit trepidoque boatu</l>
          <l>Commouet humanas stupefactaque pectora mentes:</l>
          <l>Quin coelum noua vis agitat, tenebraeque facesque</l>
          <l>Currentes: arsit funestus caede Cometes</l>
          <l>Indicioque grauis, quis chasmata crebra, quis ignes</l>
          <l>Efferat insolitos: displosa tonitrua saepe</l>
          <l>Flammeus insonuit variatis vultibus aether:</l>
          <l>Et mirae rerum facies subitisque per auras</l>
          <l><pb n="p.12"/>Motibus excurrunt: crebroque volumine plures</l>
          <l>Nituntur Soles et sparsi sanguine lugent.</l>
          <l>Denique multiplices aperit natura tumultus.</l>
          <l>Discurruntque faces coelo: cruor imbuit vndas:</l>
          <l>Et medio lucere die stellasque deosque</l>
          <l>Fata dabant, tristesque viris nox intulit vmbras.</l>
          <l>Tempus erat cum Phoebus equis properantibus orbem</l>
          <l>Tenderet in medium, longoque euectus ab ortu</l>
          <l>Maxima captabat superi fastigia mundi:</l>
          <l>Hic pone Autumnus calcatis sordidus vuis</l>
          <l>Pronior insequitur, floresque, comasque labantes</l>
          <l>Decutit, ac summis celerans aestatibus instat:</l>
          <l>Cum numero procerum Rex diuite cinctus honestam</l>
          <l>Stocholmi circum rigidissima tecta coronam</l>
          <l>Educit, latique etiam vestigia montis</l>
          <l>Conscendens miratur opes quas Suecia passim</l>
          <l>Contrahit. ac magno populorum colligit vsu.</l>
          <l>Aut quis, ait, nostrae iam nesciat vrbis et alti</l>
          <l>Imperij fructus: iam Suecia floret, habetque</l>
          <l>Praecipuas inter pulcherrima nomina gentes.</l>
          <l>Scilicet hanc superis curae esse potentibus vrbem</l>
          <l>Atque haec regna vides: qui nunc tibi maxima diti</l>
          <l>Commoda lance ferunt. plenoque per oppida cornu</l>
          <l>Perficiunt. olim tristi caligine totas</l>
          <l><pb n="p.13"/>Implicuit Vetterus aquas, tenebrisque diurnis</l>
          <l>Haesit, et obscuras effudit gurgite lymphas.</l>
          <l>At nostra claro iam tempestate meatu</l>
          <l>Exonerat sibi se, ripisque nitentibus exit:</l>
          <l>Et sua iam grato dilatat flumina cursu.</l>
          <l>Id nos, id Sueonum genti atque haec commoda soli</l>
          <l>Attulimus. nostra est quae nunc industria Gotthos</l>
          <l>Erigit, ac patrias inscribit honoribus vrbes.</l>
          <l>Olim ignota quidem et nullis ceu cognita factis</l>
          <l>Ora fuit. nunc nostra opera nostroque labore</l>
          <l>Et virtute cluit. foelicibus aedita fatis</l>
          <l>Progenies, quae vos foelices reddere possit:</l>
          <l>Et commissa simul nullo prohibente tueri.</l>
          <l>Quin nostras etiam contra nihil hiscere vires</l>
          <l>Quisquam ausit. vicinae equidem nunc vndique genti</l>
          <l>Terrorem incutimus. paret fortuna volenti,</l>
          <l>Et late imperio fruimur. dabit improba poenas,</l>
          <l>Quae studijs nostras turbat mihi foemina sortes.</l>
          <l>Sic ait, ac stultis onerat fera guttura dictis</l>
          <l>Exultans, veterumque ingentia praelia Regum</l>
          <l>Carpit, et haud molles obuertit in aethera rictus.</l>
          <l>Et tamen has voces atque haec non iusta probabant</l>
          <l>Dicta canes: dominum qui iam comitantur, et esse</l>
          <l>Fortunae pars magna voluntatque ocia damnant.</l>
          <l><pb n="p.14"/>Cum subito liquida celeres proferre volatus</l>
          <l>Accipitrem sub nube videt, magnoque rotatum</l>
          <l>Impulsu corpus praeceps egisse. diuque</l>
          <l>Obscura veluti perculsum valle morari.</l>
          <l>Haud secus e phario quam si demittitur arcu</l>
          <l>Torta sagitta, volat tenues dilapsa per auras</l>
          <l>Et faciles pulsa dirimuntur arundine venti.</l>
          <l>Miratur tantos agitataque corpora motus</l>
          <l>Infamemque fugam: miratur turba volatus</l>
          <l>Insolitos, nec enim ratio est, cessisse superbum</l>
          <l>Cursibus Accipitrem: rigidos ita strenuus hamos</l>
          <l>Explicat, ac forti praedas agit obuius ausu.</l>
          <l>Vtque stat: ecce ruens ceu magna et caede columba</l>
          <l>Insequitur fugientis iter, pennasque coruscat.</l>
          <l>Et feritate suos crispat metuenda volatus.</l>
          <l>Nec mora conclamant spectantes visa Tyranni.</l>
          <l>Conclamant Proceres: tumido Rex infit ab ore</l>
          <l>Primus: et augurio cum miscet inania, ludit</l>
          <l>Callidus, ac grandi ridet ventura cachinno.</l>
          <l>Aut quis auem Veneris iam nesciat: Expetit vltro</l>
          <l>Accipitrem: propterque thoros furit illa iugales.</l>
          <l>Nunc etiam timidi venient ad pocula Damae.</l>
          <l>Iungenturque lupi canibus: saeuosque Leonum</l>
          <l>Ardeat amplexus, et foedera mollis inibit</l>
          <l><pb n="p.15"/>Agniculus, gestitque loquens plauditque iocando</l>
          <l>Nescius, ac facilem deuibrat in aethera dextram.</l>
          <l>Heu quantum caecae mortalia pectora noctis</l>
          <l>Occupat, ingenio deludere docta sagacis</l>
          <l>Naturae vires: quodque in contraria signum</l>
          <l>Pertinet, in sua iam conuertere commoda posse.</l>
          <l>Hic igitur tumido subseruit turba Monarchae.</l>
          <l>Extollitque iocos, vocesque in sidera spargit</l>
          <l>Luxurians. circumfundunt se in vota manipli</l>
          <l>Miranturque ducem, studijsque accendere risus:</l>
          <l>Cum subito medios rupit Fickfindius orbes</l>
          <l>Amouitque manu stupidi ludibria vulgi.</l>
          <l>Atque iter ad Regem celerat: seu percitus astris</l>
          <l>Imbutusque Deo: seu rerum sorte vetusta</l>
          <l>Prudentisque animi monitis in fata coactus.</l>
          <l>Talia constanti subigebat pectora dicto.</l>
          <l>Rex tibi laeta graui saliunt praecordia motu:</l>
          <l>Incenduntque canes animum: quibus aula beatos</l>
          <l>Haec tua larga dies, et honoribus inclyta spondet.</l>
          <l>At non par virtus agiles ductare choreas</l>
          <l>Poscere plena mero nitidis carchesia palmis.</l>
          <l>In longos proferre dies insomnia. Bacchum</l>
          <l>Eructare grauem, dapibusque onerare palatum:</l>
          <l>Et bene consilijs tibi prospexisse beatis.</l>
          <l><pb n="p.16"/>Longo equidem haec inter se limite munera distant.</l>
          <l>Et gradibus semota nihil confinia tangunt.</l>
          <l>Plaudentes quod enim praedicant prospera, iungunt</l>
          <l>Quae natura suis disiunxit legibus arma.</l>
          <l>Haud tibi coniugium aut leuibus pete foedera signis.</l>
          <l>Nec res sperato tam dura haec seruit amori.</l>
          <l>ella tibi Rex, bella ferunt. ita digerit ales</l>
          <l>Cypridis ista notas, suspensaque pectora terret.</l>
          <l>Vtque tibi constet quo venerit hostis ab orbe,</l>
          <l>Tentatos auibus coelorum suspice tractus.</l>
          <l>Et quibus ista plagis commissa est pugna, videto.</l>
          <l>Hesperia siquidem delata e parte columba.</l>
          <l>Hesperijs aliquem regionibus affore monstrat.</l>
          <l>quem tibi velocem statuet Deus arbiter hostem.</l>
          <l>Ac nihil vt caelem, quod Dij prius omen in ipsam</l>
          <l>Conuertant, etiam clades tibi sola minatur</l>
          <l>Foemina, quae nostris non scit dare terga sagittis</l>
          <l>Victa. nec in vanos mittit sua tela recessus.</l>
          <l>Hactenus ingrata dicentem plurimus aure.</l>
          <l>Sustinet ordo virum. Seclo Fickfindius isto</l>
          <l>Magnus vtroque quidem merito fuit. aethera Vates</l>
          <l>Cum sequitur, sacro ventura sagaciter igne</l>
          <l>Imbutusque dijs monuit, nusquamque fefellit.</l>
          <l>At si quam patria pro libertate subirit</l>
          <l><pb n="p.17"/>Interea sortem, nitidisque alluserit armis:</l>
          <l>Militis egregij praestabat munera: promptus</l>
          <l>In iaculum glomerare manus gladioque corusco</l>
          <l>Rumpere Thoraces, peltisque insistere saxo.</l>
          <l>Sed Vates melior. quia quod praedicere posset.</l>
          <l>Vertere non posset. nec fata inuisa retardat.</l>
          <l>Infremuit Rex dira tuens: oculosque reflexit,</l>
          <l>Irarumque feros voluit sub naribus ignes.</l>
          <l>Tum vero accensum Proceresque ac turba mouebant.</l>
          <l>Inque odium Vatem rapiunt: quem vera locutum</l>
          <l>Etsi constabat tamen hijs ne vera locutus</l>
          <l>Esse putaretur, propria tum voce Tyrannus</l>
          <l>Corripit, ac saeuis poenam sermonibus addit.</l>
          <l>Et tibi quis tantas Fickfindi in pectora curas</l>
          <l>Improba coniecit: nunquid sapientia magnos</l>
          <l>Vicerit ista Deos: coelumne in vincula mittas?</l>
          <l>Scilicet egregio sine te nihil optima mundo</l>
          <l>Numina decernant: te consultore gubernet</l>
          <l>Iuppiter, ac aliquam coeli tibi credere partem?</l>
          <l>Confisus sedenim fama et sermone diserto</l>
          <l>Regibus obgannis: quaeque in mea commoda vergunt.</l>
          <l>Futilitate premis, dictoque incessis amaro.</l>
          <l>At tibi nequicquam scelerata licentia vocis</l>
          <l>Profuerit: neque me cupidum metus iste retardet.</l>
          <l><pb n="p.18"/>Ire iuuat. Martemque armis inferre cruentum.</l>
          <l>Et bello tentare domos, populumque rebellem</l>
          <l>Danorumque greges nostris cumulare rapinis.</l>
          <l>Tu resides animos effractaque pectora tecto</l>
          <l>Conde tuo, nusquamque pedes, non plena timoris</l>
          <l>Brachia detuleris. mea sunt mihi cingula forti</l>
          <l>Distribuenda viro, posita formidine vulnus</l>
          <l>Qui spernit, gladiosque rotat, scutoque salutem</l>
          <l>Sperat, et optatos patriae dat habere triumphos.</l>
          <l>Abstineat bellis cui sola palatia curae.</l>
          <l>Cordaque conspecto trepidant agitata cruore.</l>
          <l>Et cum me reducem prostratis hostibus arma</l>
          <l>Externo detracta duci. spolijsque superbum</l>
          <l>Aspicies nostris inferre dicata trophoeis:</l>
          <l>Quas tibi, quas petulans meruit facundia poenas</l>
          <l>Anxius expectes. nunquam te impune locutum</l>
          <l>Audiet, aut nostris illuserit aduena regnis.</l>
          <l>Sic ait, ac tumidas fudit se Albertus in iras.</l>
          <l>Et medium dictis monstrat petulantibus vnguem.</l>
          <l>Scilicet indomitos quo pridem more Leones</l>
          <l>Fabula docta refert lepori auscultasse magistro.</l>
          <l>Cum legum formas et vincula conderet aulis.</l>
          <l>Sic monitus audire virum sueuisse Tyrannos.</l>
          <l>Et fremitu terrere bonos, rectisque minari.</l>
          <l><pb n="p.19"/>Non vinclis, non se virtutum lege teneri</l>
          <l>Non ratione putant: gelidis submersa tenebris</l>
          <l>Corda gerunt. Nihil his ploratu dignius, aut se</l>
          <l>Quo magis inflectat meritae pars magna querelae.</l>
          <l>Interea tumido dum Rex sermone profatur</l>
          <l>Multiplicatque minas. Vatem furibunda lacessit</l>
          <l>Turba iocis, aliquaque virum ratione fatigat.</l>
          <l>Ille nihil contra, niueis sed lumina palmis</l>
          <l>Detergens, paucis ita regi vocibus infit.</l>
          <l>Nec mihi degeneres animos timor, inclyte Regum,</l>
          <l>Incutiet, metuam nostris vel vt hostibus ire</l>
          <l>Obuius, et faciles aequare in vulnera dextras,</l>
          <l>Frangere tela manu, claraeue occumbere morti:</l>
          <l>Nec tibi iudicio depugnem. grata beatum</l>
          <l>Si tete patrijs referat victoria regnis,</l>
          <l>Vtere consilio ac rerum successibus, et me</l>
          <l>Dede neci, cumulesque meo tua bella cruore.</l>
          <l>Hancque adeo stolidis summam conatibus addas.</l>
          <l>Mota manus procerum est, fremitumque dedere ministri.</l>
          <l>Ipse equidem tenui delusit seria risu</l>
          <l>Albertus, quassansque caput concessit in vrbem.</l>
          <l>Instauratque thoros epulis, ac plena coronat</l>
          <l>Pocula et effuso celebrat conuiuia luxu.</l>
          <l>Regia Suecorum sublimibus ardua tectis</l>
          <l><pb n="p.20"/>Et trabibus contexta coit: quo more nitentes.</l>
          <l>Gotthica turba domos, et amoeni culmina ruris</l>
          <l>Extruit, ac denso lignorum pondere firmat.</l>
          <l>Artifici variata manu. tum lignea moles</l>
          <l>E quercu, pinuue leui, abietibusue resectis</l>
          <l>Atque incrustatos referentibus ordine nexus:</l>
          <l>Nunc saxo murisque rigens, vbi cultior aeuo</l>
          <l>Surgit honos, lateresque ferax industria iungit.</l>
          <l>Hic suspensa igitur pretiosis inclyta gemmis</l>
          <l>Ornamenta vides: quoties conuiuia genti</l>
          <l>Nobilibusque parat. surgunt aulaea ferarum.</l>
          <l>Ingentesque tapeta ferunt ad culmina formas.</l>
          <l>Denique caelatis argentea pocula crustis</l>
          <l>Atque auro decorata locat. stant ordine mensae</l>
          <l>Omne genus, celebres quae mittunt vina falerni.</l>
          <l>Huc gentem populosque vocat procerumque coronam</l>
          <l>Inuitans. blando rex accipit ore vocatos</l>
          <l>Collaudatque duces, considere et ordine iussit.</l>
          <l>Impatiensque onerat mensas, et fercula ponit.</l>
          <l>Nec mora, cum multo se quisque exsuscitat aestu</l>
          <l>Incenditque ira comedens. extrema per aulam</l>
          <l>Sparsa manus, qua vicinae stant ostia pubi</l>
          <l>Et primos aditus adapertaque limina seruant:</l>
          <l>Vandalicis plerunque viris conferta, quibus iam</l>
          <l><pb n="p.21"/>Aspera parebat neglectis regia Gotthis:</l>
          <l>Nescio quo rixas obscuraque iurgia cepto</l>
          <l>Mouerit, insano res protinus aucta tumultu</l>
          <l>Prodijt in pugnos, tragicosque excreuit in ignes:</l>
          <l>Aspirantque minis furiae sua verbera. quidam</l>
          <l>Iam moto stultis certamine vocibus Obbam</l>
          <l>Vt grandem capit, ac tumida bacchatur ab ira,</l>
          <l>Vultibus illisit socij, Bromiumque profudit</l>
          <l>Insultans. quidenim stupidissime Danica nostris</l>
          <l>Agmina nequicquam tentari viribus: ante</l>
          <l>Vatem etiam statuas. Regique aduersa feroci</l>
          <l>Ceu responsa loces mendaciaque improba spargas:</l>
          <l>Forsitan est Delo tibi vox aspirat: at alter</l>
          <l>Nil Sophiae voces, neque grandia dicta moratus</l>
          <l>Inuolat in faciem, depexaque vellera Suecus</l>
          <l>Arripit. ac raptos manibus dat serpere crines.</l>
          <l>Multaque perfacili glomerat fera verbera pulsu.</l>
          <l>Cum veluti Lapithas inter studijsque feroces</l>
          <l>Maxima Centauros oritur contentio: plenis</l>
          <l>Cum feruet poclis, et mens accensa tumescit.</l>
          <l>Haud aliter iuuenum furit impetus. ebria pugnis</l>
          <l>Turba ruit, frendetque minis, conclamat in arma</l>
          <l>Quidam vina manu delataque pocula miscens:</l>
          <l>Cum Rex concilio et cinctus diademate tantos</l>
          <l>Occupat actutum fremitus, pugnasque remouit</l>
          <l><pb n="p.22"/>Compescens, ipsum iam concertatio Regem</l>
          <l>Mouerat. ac summas penetrarat feruor in aedes.</l>
          <l>Ceu sit, res tamen vt nota est, in verba iocatus</l>
          <l>Has ait. has pueri nunc intermittite rixas:</l>
          <l>Ouisque sibi quod robur alit ventura reseruet</l>
          <l>In bella et tumido iam tum eat obuius hosti</l>
          <l>Prosternatque leues ignauaque corpora Danos.</l>
          <l>Sed tamen et fortes animos, et fortia laudo</l>
          <l>Pectora: sic acui vires decet, audiat aequor</l>
          <l>Dania quo pauet, ac tanta virtute stupescat.</l>
          <l>Dixerat Albertus, fremitumque hac voce diremit:</l>
          <l>Coniungunt iterum dextras ponuntque furorem.</l>
          <l>Subsidunt irae, veluti caligine coelum</l>
          <l>Cum tegitur, densasque infert sub nube tenebras:</l>
          <l>Incumbit ponto ventis agitata superbis</l>
          <l>Tempestas: tolluntur aquae fluctusque supini</l>
          <l>Ingentes sonitus et dura pericula gignunt.</l>
          <l>Tum vero eoo subuectus ab aethere Titan</l>
          <l>Dissipat insanos ventorum iurgia flatus.</l>
          <l>Et tempestates iniectis fraenat habenis:</l>
          <l>Exturbatque salo tenebras lucemque serenat.</l>
          <l>Haud secus Alberto pacem suadente resedit</l>
          <l>Clamor, ac in veteres iterum sese aula cachinnos</l>
          <l>Fudit, et et pugnis subito pax laeta suborta est.</l>
        </lg>
      </div>
      <div>
        <head>
          <reg>2. bog</reg>
          <orig><pb n="p.23"/>C. ERASMI MICHAELII<lb/> LAETI<lb/> MARGARETICORVM<lb/> LIBER
            II.</orig>
        </head>
        <lg>
          <l>Consedere Duces, iterumque in pocula versi,</l>
          <l>Inuiso repetunt turbatas omine mensas:</l>
          <l>Officioque vacant poscendi plura ministros.</l>
          <l>Cum multam interea properato sidere lucem</l>
          <l>Exegit coelo depulsis Iuppiter horis.</l>
          <l>Praecipitatque moras Phoebus: qui prona minatus</l>
          <l>Induit, hesperios curru depressus in orbes.</l>
          <l>Ipse equidem celsa Rex sede moratus, et altos</l>
          <l>Pectoribus fastus optataque praelia versans.</l>
          <l>Eximio Proceres iam tum sermone mouebat.</l>
          <l>Augustosque fero spondet sub Marte triumphos.</l>
          <l>Praecipue cunctis risumque iocosque ciebat</l>
          <l>Spectaclo producta, et in omnes foemina gratos</l>
          <l>Docta sales, fidibusque intendere sueta canoris.</l>
          <l>Et cytharae fragiles digito percurrere neruos.</l>
          <l>Omnibus huc vultus conuersi ac ora fuere.</l>
          <l><pb n="p.24"/>Postquam exorsa modos Suecorum prisca referret</l>
          <l>Gesta patrum, et veteris reuocata volumina mundi,</l>
          <l>Perruptosque manu clypeos fractasque sarissas.</l>
          <l>Et caneret fusum diuersa in tela cruorem.</l>
          <l>Tum vero sonitum plausu comitante dedere</l>
          <l>Infrenduntque viri, et voces in sidera iactant,</l>
          <l>Laeticiaque onerant animos, votisque sequuntur.</l>
          <l>Illa ducum studijs tantoque accensa tumultu</l>
          <l>Instat ouans, variatque modos et Dorica neruis</l>
          <l>Inserit, atque graui subtendit mascula ritu:</l>
          <l>Ingentesque canit caedes, cumuloque fluentes</l>
          <l>Sanguineos riuos illisaque corpora saxis:</l>
          <l>Subuersos currus et fracta manubria, scuto</l>
          <l>Impactos enses, densasque e nube sagittas</l>
          <l>Cassatumque polum tenebris, sudoribus atros</l>
          <l>Concreuisse dies, motoque et puluere coelum</l>
          <l>Subsedisse: graues iuisse in vulnera dextras.</l>
          <l>Sparsa cerebra vis: iaculo transfossa volante</l>
          <l>Pectora: multa solo et patulis exanguia campis</l>
          <l>Strata, redundanti nauisse in sanguine cristas,</l>
          <l>Faecibus et mixtum fluuios auxisse cruorem.</l>
          <l>Ardua praecipue cum praelia Ringo moueret</l>
          <l>In Danos: scelerique manu et stratagemate tantas</l>
          <l>Obtriuitque et vertit opes, patriaeque trophoeum</l>
          <l><pb n="p.25"/>Tum statuit victor, cum lux suprema ferocem</l>
          <l>Deserit Haraldum mersitque in funera Regem.</l>
          <l>Hactenus errantem fidibusque ac voce superbam</l>
          <l>Ebria turba tulit. Haraldi nomen vt ore</l>
          <l>Excidit. atque lyrae vox est delata sub aures.</l>
          <l>Incaluere animis, tantosque intecta susurros</l>
          <l>Et tantos strepitus confuso murmure reddunt:</l>
          <l>Vt nihil aut certi quisquam comprendere dicto.</l>
          <l>Aut ita congesto plausum dare posset honori.</l>
          <l>Cum veluti alueolis turbant impulsa capellae</l>
          <l>Vimina, et impacto succendunt iurgia cornu:</l>
          <l>Illae intus sonitu et vario stridore ruentes</l>
          <l>Miscentur, grauibusque tument aluearia bombis.</l>
          <l>Sic Proceres famulique fremunt: agitantur inani</l>
          <l>Tecta sono, impediuntque alternas scommata voces</l>
          <l>Et diris subigunt in tristia tartara Danos.</l>
          <l>Protinus in foribus miranti barbara turbae</l>
          <l>Cherrilus exhibuit faciles spectacla cachinnos.</l>
          <l>Hic geminas longis Tilemarchi e finibus vrsas</l>
          <l>Mercatus varijs instruxerat artibus: vt se</l>
          <l>In quosdam sinuare modos, et inire choraeas,</l>
          <l>Haerentes baculo amplexaeque ea robora possent.</l>
          <l>Res quae mixta iocis, vario tum plurima gestu</l>
          <l>Et mouet, et lepido recreat conuiuia risu.</l>
          <l><pb n="p.26"/>Miranturque alij in tales ea corpora flexus</l>
          <l>Ducier, et numeris ita bruta assuescere posse.</l>
          <l>Festiuis alij conclamant, effera dictis</l>
          <l>Turba, et dura feris incussaque verbera plausu</l>
          <l>Ingeminant. resonat tantis mugitibus aula</l>
          <l>Laeticiaque fremit: nouus in praecordia motus</l>
          <l>Serpit, et audaci confirmat pectora lusu.</l>
          <l>Cum subito Albertus gemmatis nobile crustis</l>
          <l>Inclamans cornu poscit. caelata vetustas</l>
          <l>Pocula magnifico genus id censebat honore:</l>
          <l>Implerique iubet patrio carchesia mulso.</l>
          <l>Inde tenens digitis, magnoque exercitus aestu</l>
          <l>Atque animis accensus, in hos sua guttura laxat</l>
          <l>Tota sonos. Nec enim Procerum spectate meorum</l>
          <l>Ordo times fragili cladesque et praelia Dano</l>
          <l>Me duce moliri: patriasque a funere tandem</l>
          <l>Eximere e priscis inscribere honoribus vrbes.</l>
          <l>Vtque mihi mea perpetuas dat crescere laudes</l>
          <l>Magnopolis, mediosque inter foelicia Suecos</l>
          <l>Lucra sequor, nulloque labant mihi pectora motu:</l>
          <l>Sic ego perfunctis decerno laboribus acris</l>
          <l>Praemia militiae: quae me dare praemia Regem</l>
          <l>Et decet, et fortes vos acceptare decorum est.</l>
          <l>Tum vestras quaecunque operas memorauerit, vna</l>
          <l><pb n="p.27"/>Illa etiam grati pulcherrima Principis. aetas</l>
          <l>Munera, et aeternos referet virtutis honores.</l>
          <l>Nec tibi funestos promittas Suecia tantae</l>
          <l>Fortunae euentus, neque dura pericula restant</l>
          <l>Exantlanda viris, quos vel mens recta, vel ipsum</l>
          <l>Imperij decus in rigidos commouerit enses.</l>
          <l>Quid quod et in foribus libeat spectacla tueri.</l>
          <l>Argumenta tuis olim successibus: vrsas</l>
          <l>Ingentes equidem tenui parere bacillo.</l>
          <l>Et quae iussa sient implere volumina cernis.</l>
          <l>Infestas naturae operas si cogere possit</l>
          <l>Cura hominum: cur non concesserit aemula nostris</l>
          <l>Foemina consilijs, Sueonumque coacta phalange</l>
          <l>Optatam nostro ponat sub fasce coronam?</l>
          <l>Quid quod et instructum numeroque et gentibus olim</l>
          <l>Inuasisse ferant Haraldum Gotthica Regem,</l>
          <l>Et saeua tentasse manu confinia Danum:</l>
          <l>Qui quanquam laeto bellorum Marte Britannos</l>
          <l>Theutonicosque duces Romanaque vicerat arma:</l>
          <l>His tamen est armis et Sueco milite victus:</l>
          <l>Concessitque suo fascesque et bella nepoti.</l>
          <l>Maxima tum nostrae parta est victoria genti.</l>
          <l>Et Sueonum succreuit honosque et gloria regno.</l>
          <l>Haec equidem a magnis accepta parentibus arma</l>
          <l><pb n="p.28"/>Acceptumque decus, nunquam me principe perdet</l>
          <l>Suecia, nec tantum frustra hauserit vna cruoris:</l>
          <l>Non tantos titulos, neque fortia facta suorum</l>
          <l>Amittet, nobis etiam sunt robora, firmae</l>
          <l>In gladios vires: stupet haud formidine pectus:</l>
          <l>Sed nos tela manu ac rigidis glomerata lacertis</l>
          <l>Spargimus, et nostro celerantur vulnere mortes.</l>
          <l>Vtque nihil metuas mutatum sortibus iri</l>
          <l>Consilium: aut geminos coalescere pace sequestra</l>
          <l>Terrarum populos: vel me terroribus actum</l>
          <l>Defugere impauida committere praelia dextra:</l>
          <l>En quod nostra tenet patrium manus aemula cornu</l>
          <l>Testor in alta leuans magnorum tecta deorum.</l>
          <l>Et iuro: capiti nunquam me deinde cucullo</l>
          <l>Vsurum: deuicta prius in legibus addam</l>
          <l>Danica regna meis, illamque procaciter vsam</l>
          <l>Hactenus imperio. nusquamque aduersa timentem.</l>
          <l>His prensam manibus funesta in vincula mittam.</l>
          <l>Sic ait, ac curui spectans fastigia tecti</l>
          <l>Exhausit liquido fragrantia pocula mulso.</l>
          <l>Delibatque dis, tum multos aula cachinnos</l>
          <l>Sustulit, ac varijs implet clamoribus auras.</l>
          <l>Insonuere fori, lateque: perambulat obba</l>
          <l>Et pariles cum Rege ferunt in vota sinistras.</l>
          <l><pb n="p.29"/>Cum simul effraeni gnatonum voce Tyrannus</l>
          <l>Incaluit, circumque oculos et pectora versans</l>
          <l>Intulit in coelos, motisque ita plausibus ardet:</l>
          <l>Sicut vbi a longe sonitum venaticus hausit</l>
          <l>Latratusque canum: cum iam deprensa sequuntur</l>
          <l>Signa pedes, pronoque legunt vestigia rostro.</l>
          <l>Ille per immissos stat firmus in omnia nexus</l>
          <l>Officia, et sibi iam laxari vincula gestit</l>
          <l>Impiger, haud aliorum more Tyrannus ouantes</l>
          <l>Effundit vultus, animisque calentibus addit</l>
          <l>Ipse faces, luditque iocis, et seria fingit</l>
          <l>Impatiens, medios inter cum nomine quidam</l>
          <l>Greuerius, Tuischo gentem: qui plurimus ore</l>
          <l>Praestabat. doctusque virum tractare Monarcham.</l>
          <l>Venerat in Sueones, patria multo ante relicta</l>
          <l>Magnopoli: quod egens alienique indigus, vltro</l>
          <l>Promouet incensum verbis petulantibus ignem.</l>
          <l>Nunc igitur patrios inter quanquam aduena Gotthos</l>
          <l>Considens, oleumque ac pinguia sumina flammis</l>
          <l>Ingerit, ac Regem scelerata voce moratur.</l>
          <l>Ergone crudeles Moschorum fregeris iras,</l>
          <l>Finnonibusque tuis tam duro ex hoste quietem</l>
          <l>Restituas: vt te victorem foemina deinceps</l>
          <l>Terreat, ac nostros impune irriserit enses?</l>
          <l><pb n="p.30"/>Scilicet id credam superos decernere, victis</l>
          <l>Imperet vt Gotthis mulier? quae regna virosque</l>
          <l>Spreuerit, ac positis cogat parere lupatis?</l>
          <l>Aurea mortales nonnunquam somnia, resque</l>
          <l>Magnificas sibi confingunt: quaeque efferus optat</l>
          <l>Saepe animus, confecta velit: penitusque secundos</l>
          <l>Ardet in euentus studijsque procacibus instat.</l>
          <l>Ceu nunc ista etiam nobis Vicina quietis</l>
          <l>Portasse, et quanta est animi improbitate minatur.</l>
          <l>Expectatque dari funesta in praelia tempus:</l>
          <l>Quo tete imperio tantique e culmine regni</l>
          <l>Exigat. ac auido satiat fera pectora bello.</l>
          <l>Proh superi. Quid enim: mutatum sortibus iri</l>
          <l>Plurima naturae spectabis semina, pressos</l>
          <l>Quin etiam canibus miscere cubilia Damas,</l>
          <l>Coniungique lupis tribuet natura molossos.</l>
          <l>Credo ego foemineum nulla genus arte metuue</l>
          <l>Cogier, vt recto quae sint coniuncta sequatur.</l>
          <l>Tantum labis inest animis, tam caeca procaxque</l>
          <l>Mens agitat molem scelerataque pectora versat.</l>
          <l>Vtque alias aliud sileam: nonne Ostenus ipsam</l>
          <l>Pons moneat, quantum iam Suecia robur in arma</l>
          <l>Traxerit, ac quantas ferat in sua praelia vires?</l>
          <l>Scis ipso te absente, quibus tum cladibus hostem</l>
          <l><pb n="p.31"/>Affecere tui: cum misso in vincula Magno</l>
          <l>Abstulit Hacquinum trepido fuga parta recessu</l>
          <l>Et cladem sentire dedit: Nortuegia facto</l>
          <l>Quo miseros traxit diuersa in moenia luctus.</l>
          <l>Quin tantas etiam nihil hic valuisse phalanges</l>
          <l>Mirari poteras: si non ea cornua Danos</l>
          <l>Expleuisse viros auxisseque robora scires.</l>
          <l>Attamen haud dubitat Margreta lacessere, quorum</l>
          <l>Saepius inuictos acceptis cladibus enses</l>
          <l>Est experta. parum patrijs sit dextera sceptris</l>
          <l>Nec solido sit digna bono, quae clade moueri</l>
          <l>Nesciat: inque suos cumulat fera vulnera ciues:</l>
          <l>Affligitque domos subigitque cruore penates.</l>
          <l>Aut quid Vismarici repetam tibi foederis acta,</l>
          <l>Condictasque recens operas: vbi mutua claros</l>
          <l>Iura menta Duces ventura in praelia stringunt</l>
          <l>Consociantque: quibus voto res pacta secundo est.</l>
          <l>Haud tibi praesidio tentanti maxima turmas</l>
          <l>Defore Vandalicas. saltem tibi certus agendi</l>
          <l>Et modus, et properans animo sententia constet.</l>
          <l>Iamque adeo accessit numeroque et robore miles</l>
          <l>Teuthonicis accitus agris. manus impigra: plures</l>
          <l>Mox aderint, cum te memoret certamina rumor</l>
          <l>Ordiri, et rigidas conferre in bella bipennes.</l>
          <l><pb n="p.32"/>Nec tibi vel dispar Sueonum sententia: vel res</l>
          <l>Incutiet funesta metum. sua praedia Gotthi</l>
          <l>Aut colere. aut numeros poterint implere sequentes</l>
          <l>Nos te Germani Danorum in culmina Regem</l>
          <l>Ponimus, et triplici cingemus tempora lauro.</l>
          <l>Eia age quas olim referat mihi Suecia grates</l>
          <l>Quodue decus? cum te triplicis diademate regni</l>
          <l>Ornatum cernent Hafnensia tecta Tyrannum</l>
          <l>Incessu lustrare tuo: perque omnia tete</l>
          <l>Compita monstrari, fatoque insistere victo:</l>
          <l>Vtque: leuis pretij fuerit fortassis: honestum</l>
          <l>Id tamen esse putes: situ pomaeria regni</l>
          <l>Suecorum tendas, protensaque limina firmes.</l>
          <l>Nec labor eximius superest. Nortuegia clades</l>
          <l>Nunc gemit, at Danos crebro [crebo ed.] lassauimus ense,</l>
          <l>Et dedimus vario sentire ea damna tumultu.</l>
          <l>Sic ait: ac molli circum praecordia lusu</l>
          <l>Aestuat actutum pateram capit, inque Lyaeum</l>
          <l>Pronior, haud opera Danos maiore tumentes</l>
          <l>Prosternes: auidisque infert spumantia labris</l>
          <l>Cymbia, et obuerso desiccat pocula fundo.</l>
          <l>Virtutemque animique altos collaudat honores</l>
          <l>Albertus, cumulatque iocos et sede quieuit.</l>
          <l>Nec tamen et parili Sueones ea lubrica plausu</l>
          <l><pb n="p.33"/>Dicta ferunt. alio meliores pectore tantas</l>
          <l>Gnatonum voces et guttura blanda salesque</l>
          <l>Expendunt, irasque inter gemitusque silendo</l>
          <l>Exercent curas, animosque doloribus implent.</l>
          <l>Sed neque vel diuum monitus, vel proxima diuis</l>
          <l>Signa mouent, laetam suasere Oracula pacem,</l>
          <l>actaque de coelo quercus. quid inesse negatis</l>
          <l>Numina querceto? priscos ea nota per annos</l>
          <l>Et Freggae sacrata deae, rigidissima nodis</l>
          <l>Stabat, et haud vlla manibus violata securi.</l>
          <l>Quamque Vpsalenses veteri de more parentum</l>
          <l>Et pietate colunt: circumque inferre choreas</l>
          <l>Assueti, donis mulsoque ac farre litabant</l>
          <l>Annonaeque vices, et opimas vbere glebas</l>
          <l>Orare, ac patrio deferre piamina ritu.</l>
          <l>Huc igitur multa terrarum e parte iuuentus</l>
          <l>Confluxit cultura Deam: tenuesque corollas</l>
          <l>Vt parat. ac ramis innectere serta moratur:</l>
          <l>Tempore quo nostro Sol proximus imminet orbi</l>
          <l>Delibatque gradus Tropici borealis, et altos</l>
          <l>In sua detorquens subigit vestigia currus:</l>
          <l>Ecce serenato funesta tonitrua coelo</l>
          <l>Existunt: subitoque metus cumulare fragore.</l>
          <l>Deuibrantque faces atque ignibus aethera complent:</l>
          <l><pb n="p.34"/>Cum simul in sacram dilapsa ea fulgura quercum</l>
          <l>Corripuere comas, cuneoque impulsa sinistro</l>
          <l>Robora perfringunt: latosque reuellere ramos</l>
          <l>Et medias inter properant se inferre medullas.</l>
          <l>Obstupuere animis, subitisque horroribus ardent</l>
          <l>Foemina virque simul: quantumque intendere vultus</l>
          <l>Et lacrymis spectare valent, tantum anxia multo</l>
          <l>Turba gemit, varioque implet confinia planctu.</l>
          <l>Mirantur sacrum robur, totque ante per annos</l>
          <l>Intactum, subitis afflarier ignibus, huc iam</l>
          <l>Partem agier vulsam: partem radice teneri</l>
          <l>Infractam, ceu cum tormento pila remisso</l>
          <l>Acta volant, celerique premunt obstantia pulsu</l>
          <l>Deijciuntque solo, partesque sub aethera spargunt.</l>
          <l>Sic confracta ruit patulis latissima ramis</l>
          <l>Quercus, et ingentes traxit dilapsa ruinas.</l>
          <l>Hinc perculsa metu populis et territa mens est:</l>
          <l>Qui quantum ingenio satagunt, rerumque priorum</l>
          <l>Acta vident, tantum cladis ceu certa futurae</l>
          <l>Signa animis capiunt, venturaque tristia narrant.</l>
          <l>Praecipue iam sparsa gemunt incendia bellis.</l>
          <l>Atque hominum tam stulta dolent conamina: cum se</l>
          <l>Haud pretio certe eximio demergere magnis</l>
          <l>Cladibus, et patrias studeant committere [commitere ed.] gentes.</l>
          <l><pb n="p.35"/>Illi igitur pacem votisque animisque sequuntur:</l>
          <l>Conanturque alijs ita persuadere: quod istam</l>
          <l>Roboris antiqui cladem coeloque sereno</l>
          <l>Confracti, referant maioris forte pericli</l>
          <l>Indicium: planeque dis authoribus atros</l>
          <l>Monstrari euentus praesagaque corda moueri.</l>
          <l>Sed neque dicta virum. neque coelica signa Tonantis.</l>
          <l>Principis inflectunt animum. Gnatonibus aures</l>
          <l>Iam pridem dedit, et fracto temone ruebat</l>
          <l>In praeceps, sed et externo iam milite gaudet,</l>
          <l>Insipiens: laetam tumidis qui nescius armis</l>
          <l>Postposuit pacem, stultisque caloribus ardet.</l>
          <l>Interea magnum Sol circumuectus Olympum</l>
          <l>Incitat Hesperijs currum regionibus, et iam</l>
          <l>Praecipitat longi rutulos certaminis orbes:</l>
          <l>Cum iubeat mensas nocte incumbente moueri</l>
          <l>Auferrique dapes, mox gausapa mollia tollunt.</l>
          <l>Obtenduntque scyphis oppercula nota, leuantque</l>
          <l>Ingentes pateras, et agunt mantilia lymphis.</l>
          <l>Discessum est, molli: thoro Rex deinde quieuit.</l>
          <l>Fama volat cultas Danorum sparsa per vrbes.</l>
          <l>Quae celeri propulsa gradu terrasque salumque</l>
          <l>Implet, et e varijs terrorem motibus auget:</l>
          <l>Fama minor vero, tenues quae lapsa per auras</l>
          <l><pb n="p.36"/>Primum, succreuit studiis populique tumultu</l>
          <l>Et clamore senum. celsas mox scandit in arces</l>
          <l>Margretae: prenditque minis petulantibus omnem</l>
          <l>Qui Chersoneso subtendit littora. campum.</l>
          <l>Mox cunctas regni partes, et plurima passim</l>
          <l>Occupat arua: proculque aditus molitur, et altos</l>
          <l>Auctior ingreditur posita formidine postes.</l>
          <l>Nec cursum diuisa locis magalia tardant</l>
          <l>Aut pelago dispersa. Diis authoribus acer</l>
          <l>Influit oceanus, spargitque per aequora terras.</l>
          <l>Et secat ingenti distantia littora ponto.</l>
          <l>Maxima quas inter medio Sialandia tractu</l>
          <l>Eximios rerum fructus et ditia pandit</l>
          <l>Rura bonis: siue eoo sub limite Scanos</l>
          <l>Spectat agros, propterque videt se attollere celsas</l>
          <l>Anconae turres dubiosque extendere portus.</l>
          <l>Seu latus occiduis obiectat fluctibus: hic qua</l>
          <l>Cimbrica traijciunt celeres in rura Liburnae</l>
          <l>Oppositosque vident hinc atque hinc surgere montes.</l>
          <l>Terra apprima ferax: quae quantum obnoxia ripis</l>
          <l>Littoribusque iacet, tantum celeberrima tutis</l>
          <l>Portubus, ac fida ratibus statione redundat.</l>
          <l>Vicinasque beat cumulatis mercibus vrbes.</l>
          <l>Hanc aliae, numero quas vix comprendere possis,</l>
          <l><pb n="p.37"/>Incingunt sparsae pelago, circumque coronant</l>
          <l>Balthicae, et aequoreo dirimunt freta caerula regno.</l>
          <l>Cum veluti Nymphas vndisque marique potentes</l>
          <l>Oceani sobolem perhibent in Thetios ire</l>
          <l>Obsequium, ac toto circum se fundere cursu.</l>
          <l>Aut quo pulcra situ dispersas Graecia terras</l>
          <l>Aegaeis partitur aquis, circumque locatas</l>
          <l>Cycladas, Euboico confinia regna Geraesto,</l>
          <l>Diuidit. ac medios inter fouet oppida fluctus.</l>
          <l>Hinc cingunt Androsque tener, Naxosque Lyaeo</l>
          <l>Sacra Deo vinique ferax. Latonia Delos</l>
          <l>Et Paros, et medijs interlita Thera procellis:</l>
          <l>Aduersos Maleae fluctus experta Cythera,</l>
          <l>Ac Strophades, nemorumque iugis cumulata Zazinthus.</l>
          <l>Dulichiumque Sameque et Neritos ardua saxis.</l>
          <l>Sic Sialandiacos circum iacet Insula colles</l>
          <l>Multa mari, ac toto late disparsa profundo</l>
          <l>Regnat, et illustri complectitur aequora cyclo.</l>
          <l>Primus Amageriae situs est et linea terrae,</l>
          <l>Hafniacos quae opposta sinus portumque beatum</l>
          <l>Claudit, et insigni littus statione coronat.</l>
          <l>Hanc Monae rupes aequataque culmina coelo</l>
          <l>Excipiunt. notias Lollandia diues arenas</l>
          <l>Prospicit, ac dites obiectat Falstria campos.</l>
          <l><pb n="p.38"/>Explicat Oceano bimarem Langlandia ripam.</l>
          <l>Vrgentesque secat fluctus: vbi Balthica sese</l>
          <l>Aequora compressant, tenuique impulsa meatu</l>
          <l>Praecipitant lapsus angustaque littora lambunt.</l>
          <l>Tum vero latis propassa Fionia campis</l>
          <l>Brachia subtendit pelago. Iam Tunda fluentes</l>
          <l>Frangit aquas. at fertilis hinc Samsonia vasto</l>
          <l>Cingitur aucta mari, populis haec prima vetustis</l>
          <l>Ingentes arces. ingentia rura ferebat:</l>
          <l>Atque obtensa cauis pulcherrima moenia fossis.</l>
          <l>Ardua testantur Vesburgi raudera castri.</l>
          <l>Et Brattensburgo quae restant nomina muro.</l>
          <l>Hinc iter in Scyrum: Cauro qua ventus et vnda</l>
          <l>Insilit effraeni, scopulosque volumine pulsat</l>
          <l>Conspicuo, ac tumidis versat freta caerula bullis.</l>
          <l>Excipit Hessoliam vacuis apractias aruis</l>
          <l>Et latus obiectum primis assultibus vrget.</l>
          <l>Inde sub auroram rigido defixa profundo</l>
          <l>Huena iacet: quae diues opum fuluique metalli</l>
          <l>Longobardiacas caeco tegit vbere praedas:</l>
          <l>Fabula ceu veteri memorat iam prodita mundo.</l>
          <l>Huc igitur belli cum rumor et effera vocum</l>
          <l>Congeries penetrat: totoque celerrima regno</l>
          <l>Incubuit populis, tacitisque pauoribus implet.</l>
          <l><pb n="p.39"/>Vtque animos percellit, in altas protinus arces</l>
          <l>Reginaeque domum vestigia flexit: et vt se</l>
          <l>Rettulit in medium gradibusque palatia pressit:</l>
          <l>Quae decreta forent tumidis certamina Suecis</l>
          <l>Narrat, et in Danos iam condita praelia dixit.</l>
          <l>Imperij titulos et auiti culmina regni</l>
          <l>Magnificis inscripta bonis, interque beatos</l>
          <l>Inclyta sceptra patres hac tempestate gerebat</l>
          <l>Foemina: quae pridem Regi pulcherrima coniunx</l>
          <l>Hacquino, viduos iam nunc Margreta penates</l>
          <l>Despoliata viro studijs seruare pudicis.</l>
          <l>Filia Valdemari: qui bella secutus et enses</l>
          <l>Durauit sub caede manus, fuditque cruorem</l>
          <l>Et castris assuetus in arma necesque ruebat.</l>
          <l>Omnia perrumpens. Siculo ceu carcere ventus</l>
          <l>Ingruit in syluas: interque cacumina nitens</l>
          <l>Summa ferit: vellitque imis radicibus ornos.</l>
          <l>Et valido celsas impellit acumine quercus.</l>
          <l>Haud aliter nostrum fulcit sors alta Monarcham</l>
          <l>Et fortuna iuuat: dum rura paterna superbo</l>
          <l>Liberat hoste, minas frangit, terrasque receptat</l>
          <l>Ac arces, belloque etiam confinia lassat</l>
          <l>Atque adimit rigidis Scanensia praedia Gotthis.</l>
          <l>Huic crudele igitur cum mors interrita fatum</l>
          <l><pb n="p.40"/>Solueret, imperio successit filia magnis</l>
          <l>Inclyta consilis, patriosque exaequat honores:</l>
          <l>Inuictamque dedit superare pericula mentem.</l>
          <l>Valde autem magnis commotum vocibus aiunt</l>
          <l>Valdemarum, et subitas vrsisse in pectora lites:</l>
          <l>Audijt vt primum Natam vitalibus auris</l>
          <l>Vesci, et foemineo cumulari ea munera partu.</l>
          <l>Quod fortasse virum patrio succedere regno</l>
          <l>Expeteret: qui iudicij bonitate manuque</l>
          <l>Strenuus imperij partum decus ense tueri</l>
          <l>Posset, et obtritis immittere vincla Tyrannis.</l>
          <l>Haud nescire quidem quantae vicinia cladi</l>
          <l>Inuigilet: nec se veterum ignorare dolorum</l>
          <l>Semina, crudeli postquam vel Suecia ferro.</l>
          <l>Vel face Vandalici turbare haec littora ciues</l>
          <l>Aggressi. nullam vetera in benefacta quietem</l>
          <l>Concedant: sedenim quantum se occasio tectis</l>
          <l>Mouerit aucta dolis, quantumue iniuria posset</l>
          <l>Vna nocere: equidem tantum se infundere nostris</l>
          <l>Et bello cladem properent inducere regnis.</l>
          <l>Praua sed humani est generis censura, procaxque</l>
          <l>Atque ingrata Deo: nihil est cui recta Tonantem</l>
          <l>Indulsisse, nisi et nostris sint omnia votis</l>
          <l>Obuia, et ad stolidos aequent se commoda sensus.</l>
          <l><pb n="p.41"/>Ille quidem natum poterat cupijsse videri</l>
          <l>Masculeumque genus: sceptris vt consulat, at non</l>
          <l>Protinus e nostris superi prudentia coeli</l>
          <l>Mensuram votis statuit. Deus arbiter omnes</l>
          <l>Temperat euentus: aliaque optata bilance</l>
          <l>Pensat, et humanis non laxat fata cerebris.</l>
          <l>Non igitur quod velle patrem iam constitit. ast quod</l>
          <l>Aeternis visum superis fuit, hora diesque</l>
          <l>Extulit: ac laeta quod natum est, sorte beauit.</l>
          <l>Quos ego, quos coeli positus, quae sidera credam</l>
          <l>Natali fulsisse tuo? tibi maxima mundi</l>
          <l>Inclinat facies, seque in tua lucra secundat:</l>
          <l>Prosperaque et longae firmat tibi secula vitae.</l>
          <l>Haud equidem haud sexu regnorum gloria semper</l>
          <l>Imperiumque viget. minor est aliquando virorum</l>
          <l>Virtus, et segnes deplorant culmina dextras.</l>
          <l>Est animus qui magna gerit: quo principe si quae</l>
          <l>Magna paras, si non tentantem magna retardent</l>
          <l>Inuida fata, equidem spes est te maxima posse</l>
          <l>Perficere: et celebres cumulare in sceptra triumphos.</l>
          <l>Quidue Semiramidi, quidue obfuit Orithyiae</l>
          <l>Haud natas vixisse viros: non certa gerendis</l>
          <l>Penthesileae inerat satagensque industria rebus?</l>
          <l>Aut animo fortes quis nescit Amazonas? illa</l>
          <l><pb n="p.42"/>Viribus ingenioque valens gens Inclyta, quamuis</l>
          <l>Foemineo tantum sectetur maxima sexu.</l>
          <l>Intulit imperio formam: proprioque gubernat</l>
          <l>Arbitrio, et patrijs obfirmat legibus vrbes.</l>
          <l>Quin age tentantem peregrina haec culmina Cyrum</l>
          <l>Atque lacessentem populos, dum victor Eoo</l>
          <l>Multiplicat fasces, statuitque palatia regno:</l>
          <l>Allectum domuit belloque oppressit acerbo.</l>
          <l>Sed quid ego haec quaesita procul nunc contraho? nostris</l>
          <l>Anglia temporibus poterit docuisse videri:</l>
          <l>Foemineo quantum sub pectore robur et alti</l>
          <l>Consilij lateat: quantasque in culmina mentes</l>
          <l>Adferre, et quanta virtute existere possint,</l>
          <l>In quascunque voces cultissima pectora formas.</l>
          <l>Sane ego diuinos Heroas, et illa vetusti</l>
          <l>Sceptra Magistratus natosque e luce Monarchas</l>
          <l>Intuitus: cum me rapiat sententia vatem.</l>
          <l>Huc feror: vt prorsus disposta palatia coelo</l>
          <l>Iudice cuncta putem: primaque ab origine mundi</l>
          <l>Iam sua venturis decreta volumina regnis.</l>
          <l>Hic nihil humani arbitrij, rationis et altae</l>
          <l>Virtutis valuisse. Deus praeuisa secundat</l>
          <l>Regna. quibus tandem praeuisa ea regna ministris</l>
          <l>Et dare sceptra velit. nihil est obnitier vllo</l>
          <l><pb n="p.43"/>Consilio, aut certos conari euertere fasces.</l>
          <l>Quid Cyrum seruat? quid magnae exordia Romae</l>
          <l>Promouet: ancipiti non res ea sacra vacillat</l>
          <l>Proposito: firmis stat condita legibus, et se</l>
          <l>Humanos contra sustentat laeta furores.</l>
          <l>Venerit interdum fortassis, vt improba spectent</l>
          <l>Pectora diuersum. Sedenim quae visa Tonanti,</l>
          <l>Nequitias superant: fraudesque in funera voluunt.</l>
          <l>Non igitur carcer. non ficta opprobria, non res</l>
          <l>Aut fortuna minor, non hostica foedera regnis</l>
          <l>Te prohibere queant: si te tua fata Deumque</l>
          <l>Haud fallax series sceptris immittere dextras</l>
          <l>Et regnare velint, medios velut actus in ignes</l>
          <l>Nil Adamas cladis, nulla infortunia sentit:</l>
          <l>Sic quoque siderei manet irreuocabile mundi</l>
          <l>Iudicium. nusquamque labat: quia nexibus haeret</l>
          <l>Consertis, firmoque capit primordia coelo.</l>
          <l>Interea si quid toleres fortasse laborum</l>
          <l>Aut duri interdum casus: absiste moueri</l>
          <l>Pectoribus, nihil est conniti ad maxima, si non</l>
          <l>Has etiam aerumnas, humanae ett tristia vitae</l>
          <l>Experiaris, adest equidem Deus ista ferenti</l>
          <l>Euentusque regit, teque hac ceu stringit amussi:</l>
          <l>Vt veras laudes, et veri in culmen honoris</l>
          <l><pb n="p.44"/>Collimes. sine difficili res clara labore</l>
          <l>Vt non perficitur, sic non consistit: habentque</l>
          <l>Quo vitae meritos decernant Numina fructus.</l>
          <l>Certe opportunum moderandis gentibus esse</l>
          <l>Credo virum: cui non animi sententia foelix</l>
          <l>Semper erat, nihil est innascier omnibus illum</l>
          <l>Delitijs, qui sceptra gerat, qui iura ministret</l>
          <l>Omnibus aequa: suos propter qui tristia ciues</l>
          <l>Interdum subeat, vitamque funere faxit.</l>
          <l>Tum, nihil aduersae qui sortis vidit, et altum</l>
          <l>Obduci nunquam doluit caligine Solem:</l>
          <l>Haud is scire potest, circum praecordia quantae</l>
          <l>Versantur misero curae: cui saeua dolores</l>
          <l>Interdum parit hora, animumque affligit acerbis</l>
          <l>Casibus, ac tristi percellit acumine mentes.</l>
          <l>Aut ferus insultat miseris: aut pondera rerum</l>
          <l>Iudicat ignauus: quantumque in facta tuetur,</l>
          <l>Tantum errat, geminatque graui sub lance dolores.</l>
          <l>Et curas curis, et tristia tristibus auget.</l>
          <l>Salue terra tuis aut inclyta Regibus olim.</l>
          <l>Aut mage praesenti iam foelix principe diues</l>
          <l>Anglia: quae vario quondam certamine multas</l>
          <l>Fortunae ambages, multosque experta tumultus.</l>
          <l>Multiplices Regum sensisti in funera motus:</l>
          <l><pb n="p.45"/>Aemula dum magnae ceu libertatis honestas</l>
          <l>Expetis adduci vetera in fastigia leges:</l>
          <l>Aut crudele quidem multorum robur auito</l>
          <l>More domas, tutosque nihil das esse Tyrannos.</l>
          <l>Di tibi florentes in culmina prisca secundent</l>
          <l>Euentus: partamque pio conamine pacem</l>
          <l>Auspicijs. Regina, tuis mitissima seruent.</l>
          <l>Ipsa tibi haud tantum formosos Numina vultus</l>
          <l>Aspirant: sed cum superi tibi sceptra domosque</l>
          <l>Elizabetha darent, vna tibi maxima fato</l>
          <l>Dant etiam: ne quas placidae Rhamnusia flammas</l>
          <l>Excitet, ac saeuo bellorum grandine turbet</l>
          <l>Impune: aut patrios frustra tibi mouerit enses.</l>
          <l>Scilicet aethereo res est ita visa Tonanti.</l>
          <l>Virgineis etiam regnorum culmina dextris</l>
          <l>Et virtute geri: magnorum vt tanta patentum</l>
          <l>Foemineo certe cumuletur gloria sexu.</l>
          <l>Inteream quo te pietas, quo te aurea virtus</l>
          <l>Et recti studium ferat, o Regina, sequare.</l>
          <l>Freta Deo populique fide: quem laeta gubernas.</l>
          <l>Et cuius solido firmas tibi sceptra fauore.</l>
          <l>Tu sacris etiam ne desint praemia Musis</l>
          <l>Esse corona velis: studiumque amplexa Camoenis</l>
          <l>Insere, et has etiam patrijs adiungito regnis.</l>
          <l><pb n="p.46"/>Coelo equidem veniunt cunctis sua lucra, facessat</l>
          <l>Foemineo quisquis generi crudelis et aeuo</l>
          <l>Detrahit. ac sexum florenti pellit ab vsu</l>
          <l>Regnorum: et vanis tantum dat ludere ceptis.</l>
          <l>Magna gerit, magnisque interdum obnoxia bellis</l>
          <l>Foemina perrumpit. Deus est qui euentibus armat</l>
          <l>Imperia, et certos fidenti spondet honores.</l>
          <l>Haud sexu afficitur personam laudibus aequat.</l>
          <l>Quam virtus quam mens recti sibi conscia fulcit.</l>
          <l>Valdemarus sedenim postquam sibi Numina gnatam</l>
          <l>Hanc finxisse videt: partuque efferrier illud</l>
          <l>Excellens naturae opus, et validissima membra:</l>
          <l>Aegrius id primum quamuis fortasse ferebat:</l>
          <l>Vt tamen et veris animum rationibus implet.</l>
          <l>Tranquillos menti sensus inducit: et omnem</l>
          <l>Detersit curam, gratusque: accedit Olympo.</l>
          <l>Quin Helenae priscos indulsit blandus honores:</l>
          <l>Et gratam recipit, veterique adiungit amori</l>
          <l>Consortem, fuit illa diu suspecta marito.</l>
          <l>Iniuste, haud facile est alienae obsistere culpae.</l>
          <l>Atque vacare odis: cum tete iniuria victum</l>
          <l>Obruat, ac saeuos ferat in tua vulnera dentes.</l>
          <l>Et sunt notae etiam technae: quibus aula, quibusque</l>
          <l>Humani generis pestes plerunque bonorum</l>
          <l><pb n="p.47"/>Dicta iocosque premunt. Stygia furor iste palude</l>
          <l>Ortus obit terras, et atroci lumine regnat</l>
          <l>Suffodiens, rerumque vmbris mendacia captans.</l>
          <l>Iamque adeo celeres Margreta amplectitur annos</l>
          <l>Instauratque artus nitidos, et prima iuuentae</l>
          <l>Lustra auget: cum Nortuagico pulcherrima Regi</l>
          <l>Desponsata, citos Boreae sub regna iugales</l>
          <l>Intulit: ac vera virtutis laude gubernat.</l>
          <l>Valdemarus sed Rex cum solers esset, et inde</l>
          <l>A primis rerum ceu fontibus vltima late</l>
          <l>Prospicit: et quos se tandem ventura sub vsus</l>
          <l>Extulerint, multo iam cogitat ante: probabat</l>
          <l>Nortuagio Regi Margretam iungier, illo</l>
          <l>Posse etenim Danis ita foedere prospici, honesta</l>
          <l>Vt deinceps viuant securi pace: minusque</l>
          <l>Suecia terroris nostras cumularit in vrbes.</l>
          <l>Hacquino siquidem peregrina gente puellam</l>
          <l>Iam pridem Sueones conati adsciscere, totos</l>
          <l>Occlusisse aditus magno voluere videri</l>
          <l>Consilio: ne quo placidis sub legibus vsu</l>
          <l>Inclyta Nortuagicis iungatur Dania regnis.</l>
          <l>Et Magnum certe exosi manifesta dedere</l>
          <l>Saepius indicia, haud cum Danis foedera sese</l>
          <l>Vlla probaturos: quae iungant regna, virumque</l>
          <l><pb n="p.48"/>Concilient animos reuocentque e caedibus enses.</l>
          <l>At vero Holtzatici anticipat connubia lecti</l>
          <l>Valdemarus: medium cum sese includier hisce</l>
          <l>Gentibus aduertit. pactumque huc tendere: Danos</l>
          <l>Vt premat inuiso post effera Suecia bello.</l>
          <l>Huc igitur spectans Gnatam coniungit honestis</l>
          <l>Legibus Hacquino, monuitque in iura mariti</l>
          <l>Cedentem: ne quos vnquam decepta tumultus</l>
          <l>In patriam probet, ac cineres turbarit auitos.</l>
          <l>Quin potius quacunque etiam ratione parentum</l>
          <l>usta colat: spectetque solum quo nata, vetustas</l>
          <l>Maiorum laudes, et honesta pericula voluat.</l>
          <l>Sic ait, obscuris equidem sed fortibus vtens</l>
          <l>Pro virtute notis. Post strauit parca maritum</l>
          <l>Saeuior Hacquinum suscepta prole. Deinde</l>
          <l>Valdemarus superos et rura paterna relinquit</l>
          <l>Excedens. Vocat hinc Margretam Dania, fasces</l>
          <l>Quae patrios solers oblataque sceptra gubernet.</l>
          <l>Et nostro adiungat Nortuegica culmina regno.</l>
          <l>Etsi autem diuis rem fortunantibus ista</l>
          <l>Regnorum statuam coalescere foedera: quod nil</l>
          <l>Inuito fas sit sperare amplissima coelo:</l>
          <l>Non tamen et nostri virtutem, atque acta Senatus</l>
          <l>Mirariue satis, meritaue extollere laude</l>
          <l><pb n="p.49"/>Et sua Valdemaro cumulare encomia possum.</l>
          <l>Sane ea primaeui ratio e sententia mundi</l>
          <l>Cum solers, tum iusta fuit: meliora nepoti</l>
          <l>Asserere, et patrias auertere cladibus vrbes:</l>
          <l>Scilicet externo ne quid vel ab hoste, vel acri</l>
          <l>Fortunae impulsu (quantum prohibere sagaci</l>
          <l>Mortales ea damna queant et tollere facto)</l>
          <l>Aut patria, aut soboles: aut quae post longa sequatur</l>
          <l>Tempora posteritas, poterit fortasse videri</l>
          <l>Maiorum culpa et neglecti muneris ergo,</l>
          <l>Ingentis sentire mali: subitoque dolore</l>
          <l>Ingemere, aut iuste ignauos damnare parentes.</l>
          <l>Haec est illa quidem, primum quae cura vetustos</l>
          <l>Iunxit auos: certoque dedit sub foedera gentes</l>
          <l>Communes spondere manus, interque tumentes</l>
          <l>Irarum fluctus mediam sperare salutem.</l>
          <l>Heu quantum a sanctis discessum est moribus, aut nunc</l>
          <l>Prisca iacent, aut priuatis compendia rebus</l>
          <l>Sic indulta manent: vt vix nunc vmbra supersit</l>
          <l>Pectoris, in longum quod publica commoda vel quod</l>
          <l>In seros mittat pulcherrima facta nepotes.</l>
          <l>Omnibus erratur plerunque euentibus, vna</l>
          <l>Hac tantum causa: quod causas rebus agendis</l>
          <l>Ex errore struant, temereque domestica turbent.</l>
          <l><pb n="p.50"/>Coelica nil homini maius dant numina. quam si</l>
          <l>Contento placidoque animo, quodcunque ferendum</l>
          <l>Nouerit esse, ferat: seque in se colligat, et re</l>
          <l>Praesenti viuat, neque suscitet ignibus ignes</l>
          <l>Indomitus, studioque procax et inutilis aeuo.</l>
          <l>Interea si quid fortasse occasio lucri</l>
          <l>Si quid fata boni obijciant, contemnere: stulti</l>
          <l>Ignauique viri est, cui nec mandare paterni</l>
          <l>Publica iura soli nec tute domestica possis</l>
          <l>Credere nec dubijs deferre negocia rebus.</l>
          <l>Anchora at e gemina sub tempestatibus altis</l>
          <l>Pontigradam fulcire rate,. sapientis et acris</l>
          <l>Ingenij est: cui non vel desit in ardua praesens</l>
          <l>Consilium, vel fortunae est ignota ruentis</l>
          <l>Conditio, et tristes non reddit lubrica vultus.</l>
          <l>Non igitur spernenda putes quae iusta coire</l>
          <l>Foedera posse scias, qui sic sibi consulit vt nil</l>
          <l>Detrahat officio, nec spe lactarit inani</l>
          <l>In sua quos studio traducere vincula certat:</l>
          <l>Is superos magnique colit pia iura Tonantis.</l>
          <l>Hacque adeo certam sperarit laude salutem.</l>
          <l>Vnum autem moneo, et iustis id vocibus vnum</l>
          <l>Testabor: ne quam pietatis nomine fraudem</l>
          <l>Ne quid amicitiae titulis aut foederis ergo</l>
          <l><pb n="p.51"/>Consilijsue struat, quod honesta lege pioque</l>
          <l>Coniunctos pacto violet: quod pectora soluat</l>
          <l>Incertamque fidem dirimenda in vincula mittat.</l>
          <l>Tum vero socios et qui tua iussa sequantur.</l>
          <l>Sic tractaris: vt haud miseros iniuria cogat</l>
          <l>Aut pacto cessisse, aut iusta aliunde bonorum</l>
          <l>Praesidia amplecti, tumidosque rescindere nexus.</l>
          <l>Qualia non raro sensisse incommoda multos</l>
          <l>Nouimus: immani qui cum ratione modoque</l>
          <l>Sint dominati, equidem socias auertere gentes</l>
          <l>Et subitas stolidi cumulare in funera causas.</l>
          <l>Consilio res ista graui quapropter et aequa</l>
          <l>Conditione recens coeat: bonitate deinde</l>
          <l>Ac fidei constantis ope seruetur, agatque</l>
          <l>Vtraque pars quod vtranque iuuet. quod vtranque bearit.</l>
          <l>Nortuagijs igitur Margreta vbi praesidet aruis</l>
          <l>Ingrato non more regit, nec inepta secuta est</l>
          <l>Multorum studia: vt plane auersata paternos</l>
          <l>Negligeret monitus, ceu nunc plerunque beatis</l>
          <l>Maiorum illudit soboles mollissima dictis.</l>
          <l>Exturbatque pios studia ob contraria mores.</l>
          <l>Sed virtutis amans et honesto laeta pudore</l>
          <l>Vicinis sua facta probat, passimque per orbem</l>
          <l>Increscit fama, sequiturque potentia laudem.</l>
          <l><pb n="p.52"/>Ergo vbi Valdemaro secuissent stamina Parcae,</l>
          <l>Expetitur Margreta suis: Nortuegica regno</l>
          <l>Culmina quae patrio. Danisque penatibus addat:</l>
          <l>Et gemina aeterno societ fastigia nexu.</l>
          <l>Accipit oblatum Regina. Deumque hominumque</l>
          <l>Decreto accedit: regnique amplexa coronam</l>
          <l>Iusticia populos multum florente gubernat.</l>
          <l>Tum pacis studiosa, nihil confinia laedit:</l>
          <l>Non rixas. non bella serit: contenta paternis</l>
          <l>Regnat, et antiqua laudem pietate merebat.</l>
          <l>Hoc decus in Sueones qui venerat ante procaci</l>
          <l>Consilio accitus patrijs Albertus ab oris.</l>
          <l>Tollere conatus Reginam incessere dictis</l>
          <l>Aggreditur: nigrosque sales et plurima miscet</l>
          <l>Scommata, et inuiso cumulare opprobria dente.</l>
          <l>Scilicet inuidia est alienae obsistere laudi</l>
          <l>Et summos culpare gradus: quoque ardua virtus</l>
          <l>Et fati lex quemque trahit, conarier atro</l>
          <l>Deijcere impulsu laetasque euertere sortes.</l>
          <l>Praecipue cum nostra tuis nil gloria rebus</l>
          <l>Officere aut luci tenebras inducere possit:</l>
          <l>Excellasque etiam studijs animoque bonisque</l>
          <l>Fortunae, et claros numeres in sceptra parentes.</l>
          <l>Aut Alberto etiam quid non sors magna Tyranno</l>
          <l><pb n="p.53"/>Indulsit: claris equidem natalibus ortum</l>
          <l>Quis neget: Et patrias poterat regnare per vrbes</l>
          <l>Securus. nusquamque graues metuisse ruinas.</l>
          <l>At fortuna virum postquam iam lautior amplo</l>
          <l>Inserit imperio Geticisque inducere regnis</l>
          <l>Adproperat: diros in pectora protinus angues</l>
          <l>Conicit, ac quantum sumptis dat crescere sceptris:</l>
          <l>Quantum in celsa vehit rerum fastigia, tantum</l>
          <l>Imbuit atroci funesta in iurgia morsu,</l>
          <l>Praecipitemque agit, ac stolidis dat ludere dictis.</l>
          <l>Nostra minis igitur subigit: culpatque grauatque</l>
          <l>Ordinis eximij Proceres, ante omnia verbis</l>
          <l>Reginam violat, dictisque incessit amaris:</l>
          <l>Et causas quaerit foedique exordia belli.</l>
          <l>Vsque adeo impatiente animo et virtutis egente</l>
          <l>Margretae praeclara tulit conamina, sortem,</l>
          <l>Fortunam, et geminis coniuncta palatia regnis.</l>
          <l>Hinc ergo immani studio atque affectibus ardet</l>
          <l>Indomitis, iraque tumens indulget inani</l>
          <l>Suspicioni etiam: atque obseruat facta beatae</l>
          <l>Principis, ac duris infercit crimina rebus.</l>
          <l>Infoelix quantas plerunque superbia voces</l>
          <l>Et quae probra iacit, tumido cum Numina morsu</l>
          <l>Aut petit, aut hominum suggillat facta: procaxque</l>
          <l><pb n="p.54"/>Exacuit diros fraterna in viscera dentes.</l>
          <l>Tandem etiam nostras belli rumoribus vrbes</l>
          <l>Territat: excursu funestat rura citasque</l>
          <l>Interdum flammas et vasta incendia spargit.</l>
          <l>Quo se more quidem iam laetos pene triumphos</l>
          <l>Ducere praesumit: passim grassatur et acres</l>
          <l>Scanorum populos haud vna clade fatigat.</l>
          <l>Hic est ingenij petulantis feruor, et atri</l>
          <l>Pectoris impulsus, cum nec mediocria, nec rce</l>
          <l>Certa, nec aequata regnum virtute sequatur.</l>
          <l>Sed nihil inuitis fas quenquam fidere diuis:</l>
          <l>Aut maiora sequi. quam quae comprendere facto</l>
          <l>Ac retinere potes. stulte sibi prospera fingunt.</l>
          <l>Quos in non dubios retrahunt fera sidera luctus.</l>
          <l>Iuppiter haud dubia nam temperat omnia lance:</l>
          <l>Alternatque vices, fatique volumina torquet</l>
          <l>Impellens manibus sortes: velut accidit haec res.</l>
        </lg>
      </div>
      <div>
        <head>
          <reg>3. bog</reg>
          <orig><pb n="p.55"/>C. ERASMI MICHAELII<lb/> LAETI<lb/> MARGARETICORVM<lb/> LIBER
            III.</orig>
        </head>
        <lg>
          <l>Postquam non dubio compleuit fama tumultu</l>
          <l>Littora, tecta, sinus, domibusque afflauit atroces</l>
          <l>Alberti Sueonumque minas, passimque per omnes</l>
          <l>Danorum populos atque oppida culta vagatur:</l>
          <l>Reginae tandem sese conuertit in arces.</l>
          <l>Impletura gradus. cumuloque auctura timores.</l>
          <l>Vt vero subiti Margreta pericula belli</l>
          <l>Ingentesque videt populis consurgere luctus:</l>
          <l>Incaluit mentem. tacitisque doloribus iras</l>
          <l>Colligit, ac flammis perculsa tenacibus ardet.</l>
          <l>Cum veluti puros incendit flamma lebetes</l>
          <l>Infusasque mouet taciturna in murmura lymphas:</l>
          <l>Illae intus tenui primum feruore calentes</l>
          <l>Concipiunt sonitus, mox sese impellere certant</l>
          <l>Dilatantque locis, animisque tumentibus alte</l>
          <l>Exsuperant, tali Regina accensa calore</l>
          <l><pb n="p.56"/>Intulit ingenio curas, subitosque dolores</l>
          <l>Aut premit, aut rerum spe non dubitante repellit:</l>
          <l>Aspiratque Deo certisque euentibus instat.</l>
          <l>Ardua quin etiam geminis praecordia palmis</l>
          <l>Cum ferit, hac equidem fama est tum voce Tonantem</l>
          <l>Sollicitasse Deum sanctisque insistere dictis.</l>
          <l>Magne Pater diuum, qui fulmina saeua potenti</l>
          <l>Acta manu vibras, terresque fragoribus vrbes:</l>
          <l>Aspice crudelis vocesque minasque Tyranni</l>
          <l>Et detorta mihi toties opprobria cerne.</l>
          <l>Hucne etiam tandem tumidae conuicia linguae</l>
          <l>Euasisse: an et hoc miserae mihi denique restat.</l>
          <l>Vt contempta prius cum sim, varioque petita</l>
          <l>Scommate: cum nostro tot probra scelesta pudori</l>
          <l>Obiciat, nigraque premat lolligine famam:</l>
          <l>Nunc etiam extremae decreta pericula cladi</l>
          <l>Nunciet, ac saeuo turbet mihi praedia bello:</l>
          <l>Aut quid causae etiam tantos ego mitis in aestus.</l>
          <l>In furias et in arma dedi commercia nostris</l>
          <l>Inconcussa quidem populis et plurima durant</l>
          <l>Officia, et nullas patitur vicinia fraudes</l>
          <l>E nobis: vitio nisi quid mihi denique vertat.</l>
          <l>Quod tantis cedam non victa doloribus, acri</l>
          <l>Haec mihi quos cumulat gens moribus effera damno.</l>
          <l><pb n="p.57"/>Quin neque fundendis finem dabit aemula flammis</l>
          <l>Mensque manusque viri: neque me, si recta monerem,</l>
          <l>Audiet ac proprijs auertat funera regnis.</l>
          <l>Iamque adeo. si quid veri quae plurima constans</l>
          <l>Fama volat patrias circum mihi spargat in vrbes.</l>
          <l>Militiae precium statuit. lateque vocatos</l>
          <l>Contrahit Heroas, promissaque plurima vulgat</l>
          <l>Inuitans: quo me violentus robore victam</l>
          <l>Obruat, ac misero celeret mihi funera luctu.</l>
          <l>Ast mihi consilium viresque modumque gerendi</l>
          <l>Coelum et fata dabunt, supero nos cura Tonanti</l>
          <l>Viximus, hac equidem consistam rupe. nec vllis</l>
          <l>Artibus, aut vlla minitantis voce mouebor.</l>
          <l>Quod si bella sient, nihil auersabor: eritque</l>
          <l>Pars pugnae Deus, et Comitem si in praelia iunget.</l>
          <l>Talibus illa quidem dictis, et acumine mentem</l>
          <l>Coelesti firmans, rigidos in pectora motus</l>
          <l>Intulit, ac animum commota suscitat ira.</l>
          <l>Quae rerum satagens longisque exercita fatis</l>
          <l>Protinus insignem regni, capita alta, Senatum</l>
          <l>Euocat, ac nitidam Proceres conscribit in vrbem.</l>
          <l>Est locus aethereas positu diductus in Arctos.</l>
          <l>Qua celer astricto se gurgite voluit, et altas</l>
          <l>Contrahit oceanus velut in sua brachia lymphas:</l>
          <l><pb n="p.58"/>Antiquo locus auctus honore, et plurimus vsu,</l>
          <l>Qua diuulsa freto dites Sialandia Scanos</l>
          <l>Spectat, et oppositos pene arctant littora montes.</l>
          <l>Huc Margreta Duces sanctumque benigna Senatum</l>
          <l>Accersit: quantumque habeat mora longa pericli</l>
          <l>Admonet, ac rerum quae sint discrimina narrat.</l>
          <l>Paret turba Deae. leuibus quae aduecta quadrigis</l>
          <l>Occupat actutum postes: vbi ianua primo</l>
          <l>Protinus accessu Charitas sacra Numina Graijs,</l>
          <l>Spectandas dedit, ac variatis intulit vmbris.</l>
          <l>His ita forma quidem natiuo ducta colore</l>
          <l>Eminet, vt viuos vultus et viua putares</l>
          <l>Membra per auratos extendi cardinis orbes.</l>
          <l>Quae simul insculptae foribus fortasse monebant.</l>
          <l>Consilijs frustra magnos inferre Monarchas</l>
          <l>Pectoris exculti curas: nisi Gratia pectus</l>
          <l>Stringat, et haud dubias componant foedera mentes.</l>
          <l>Non equidem vtiliter Proceresque ducesque coire.</l>
          <l>Consiliysque vrgere animos: diuersa latente</l>
          <l>Si studio, et multum distantia facta sequantur.</l>
          <l>Velle eadem, vel nolle eadem, tutissima res est.</l>
          <l>Interior varijs rutulabat honoribus aula,</l>
          <l>Aonisque inscripta deis: vbi flauus Apollo</l>
          <l>Auratam chordis cytharam digitisque paratis</l>
          <l><pb n="p.59"/>Inserit, ac molli circumfert carina neruo.</l>
          <l>Stabat et Alcidae manibus studioque petitum</l>
          <l>Cornu, vbi connixos Acheloi fluminis orbes</l>
          <l>Implicuit spiris. mox trunca et fronte reuulsum</l>
          <l>Naiades implerunt rerum vbertate: dabantque</l>
          <l>Vt sit inexhausto semper sua copia cornu.</l>
          <l>Ast opus hoc multis sinuatum flexibus ambit</l>
          <l>Gudius, insignes Maeandri sparsus honores:</l>
          <l>Atque accliue latus tumidis praetendere ripis.</l>
          <l>Alter at in Boream paries qui spectat, habebat</l>
          <l>Crudelem Cyro Tomyrim, Scythicasque sagittas</l>
          <l>Massagetumque manus: claros vbi foemina Reges</l>
          <l>Persarum, et fortem patrio sub more iuuentam</l>
          <l>Inuitans perimit, tumidosque immergit in vtres.</l>
          <l>Hic subnixa genu porrectas Delbora palmas</l>
          <l>Consertis nodo digitis in sidera tollit.</l>
          <l>Atque aliquid magnum visa est orare Tonantem:</l>
          <l>Cuius et ante pedes fatali cognitus ictu</l>
          <l>Malleus, vmbrarum ceu tectus parte iacebat:</l>
          <l>Adiunctoque premit vicina crepuscula clauo.</l>
          <l>Postremo tumidis stabat circumfluus vndis</l>
          <l>Oceanus gratam complexus et Amphitriten,</l>
          <l>Conuersus totos in mutua pectora vultus.</l>
          <l>Attamen Arctoo qua vergit in aequora tractu.</l>
          <l><pb n="p.60"/>Adstrictum magno glacialem frigore pontum</l>
          <l>Explicat, ac dubia mensurat luce Triones.</l>
          <l>Ast nihil augusta quidquam luculentius aede</l>
          <l>Conspectum, passi quam quae sub imagine Christi</l>
          <l>Parua tabella suo fulgebat pendula limbo.</l>
          <l>Haec equidem decorare domum. qua magna solebat</l>
          <l>Inter honoratos Regina quiescere coetus.</l>
          <l>Vt vero ingreditur. sanctumque affata Senatum</l>
          <l>Altior assedit, gemitu mox orsa: fatetur</l>
          <l>Inuitam cogi, tantos vt adacta labores</l>
          <l>Iniciat patribus, regnique pericula narret.</l>
          <l>Adduci fama, passim quae rura sinusque</l>
          <l>Peruolitat, lateque aures percellit, et omnes</l>
          <l>Incendit rumore domos constansque vagatur:</l>
          <l>Maxima vicino sub principe bella parari.</l>
          <l>Conscribique acies: Suecisque accedere largo</l>
          <l>Agmine Theutonicas metuendaque robora gentes.</l>
          <l>Et nunc praeteritos quae tristia fata per annos</l>
          <l>Parturit Albertus, crebrisque tumultibus vrget.</l>
          <l>Externa parit auctus ope: decernere iusto</l>
          <l>Nunc tandem satagit finemque imponere bello</l>
          <l>Denique quod toties media inter pocla minatus</l>
          <l>Bacchatusque siet, studio contendit et armis</l>
          <l>Perficere: ingenti surgit res Gotthica motu.</l>
          <l><pb n="p.61"/>Et passim horrendos verborum seminat ignes.</l>
          <l>Quin etiam Alberto fama est iam principe nostras</l>
          <l>Sese inter terras et regna paterna Tyrannos</l>
          <l>Diuisisse: aequasque exire in foedera sortes.</l>
          <l>Deque meo statui sceleratis praemia bellis.</l>
          <l>Cimbrica rura, lacus, fluuiosque ac pascua vastus</l>
          <l>Occupet Holtsaticus, prouincia Scanica Sueco</l>
          <l>Cesserit, ac quantum se Hallandia diues opimo</l>
          <l>Inferat oceano, ripasque sub aequora mergat.</l>
          <l>Accedat Gotthis: parilique iure manuque</l>
          <l>Blekingique viri, Listrensiaque arua sequantur.</l>
          <l>At nostro quae clara iacet Sialandia ponto.</l>
          <l>Quaeque Fioniacos incingit terra penates,</l>
          <l>Vandalicis cedet. fuerint ea praemia bello</l>
          <l>Theutonicique feras durissima vincula regni.</l>
          <l>Denique sic nostris inhiat vicinia, sic me</l>
          <l>Effera contemnit. monitisque illudit honestis:</l>
          <l>Vt plane afflictam studeat me sorte paterna</l>
          <l>Excutere, et sanctis exutam auertere regnis.</l>
          <l>Ceu funesta recens Birgero illusit, agitque</l>
          <l>In praeceps miserum, nostrasque eiecit in vrbes.</l>
          <l>Postremo veteri ne quae fastidia morbo</l>
          <l>Defuerint, in me dentes acuisse nefandos</l>
          <l>Dicitur: ac si bacchatus nihil ante fuisset,</l>
          <l><pb n="p.62"/>Iam vultu pleno plenisque in probra labellis.</l>
          <l>Aspera mendaci spargit dicteria rictu.</l>
          <l>Etsi autem nihil haec priuatae iniuria damni</l>
          <l>Intulerit: tamen et totas cum maxima gentes.</l>
          <l>Cum totos populos, cum regna decusque beati</l>
          <l>Imperij violet, fastigiaque inclyta carpat:</l>
          <l>Haud mihi iam leni toleranda est pectore, nec me</l>
          <l>Amplius ignauam proscindet Suecia, quo sit</l>
          <l>In Danos animo, tum qua pietate fideque</l>
          <l>Nos et nostra colat, communeque sanguinis illud</l>
          <l>Aestimet inijcium: ac animis accedat auitis.</l>
          <l>Iam pridem ostendit, factoque immittere certat.</l>
          <l>Haec cum fama recens cumulata pauoribus auget.</l>
          <l>Commoueor proceres, et me mea pectora curis</l>
          <l>Sollicitam affligunt. Magnos scio principis aestus</l>
          <l>Alberti, ingentesque animi motus, et plena cupiti</l>
          <l>Pectora successus: Sueonum quem turba ducesque</l>
          <l>Attracti instigant vltroque in praelia mittunt.</l>
          <l>Huic igitur qua lege malo, quo robore tandem</l>
          <l>Occurram, et vestris auertam funera regnis.</l>
          <l>Consulite in medium: et curas lenite prementes.</l>
          <l>Dixerat illa: genisque infusa modestia vultus</l>
          <l>Occupat, ac meritis sub pectore motibus ardet.</l>
          <l><pb n="p.63"/>Vt vero placidos circumtulit ardua motus</l>
          <l>Atque oculis complexa polum, iubet alma Senatum</l>
          <l>Dicere, quae demum tacitae sententia menti</l>
          <l>Iudiciumque siet. res est, ait, ista periclo</l>
          <l>Iunctior, induci quam consultatio possit,</l>
          <l>Quae mihi praesentes non tollat laeta pauores.</l>
          <l>Cumque diu res est animis expensa. grauique</l>
          <l>Maxima consilio iam constitit: integer aeuo</l>
          <l>Surgit ad hos, Sueonum primas, templique beatus</l>
          <l>Lundensis Praesul: cui pastoralia curae</l>
          <l>Arma forent, vittaeque graues et mitra pedumque</l>
          <l>Et quae sacrifico cumulantur balsama ritu.</l>
          <l>Vtque erat eximio rerum facundus ab vsu.</l>
          <l>Et veteris secli multa argumenta tenebat:</l>
          <l>Extulit in nitidos rutilantia lumina coelos.</l>
          <l>aliaque excitos inter capit omina motus.</l>
          <l>Summe pater mundi: tuque o pulcherrima gentis</l>
          <l>Humanae soboles, nostri qui corporis artus</l>
          <l>Induere, et magnos voluisti ferre labores</l>
          <l>Christe Deus: qui solus habes quae iusta saluti</l>
          <l>Consilia expedias, minuasque pericula regnis:</l>
          <l>Hoc mihi principio tu perfice, nostra beatos</l>
          <l>Vt mens conceptus, et quae rectissima vitae</l>
          <l>Cogitet: vtilibusque accendat lumina rebus.</l>
          <l><pb n="p.64"/>Tum vero, vt facili fortissima pectora dicto</l>
          <l>Exstimulem, moueamque viros: cum protinus arma</l>
          <l>Corripienda canam. patrij quibus inclyta regni</l>
          <l>Libertas coelo retineri vindice possit.</l>
          <l>Huc etenim rerum nostraeque pericula gentis.</l>
          <l>Iam tandem accenso funesti principis igne.</l>
          <l>Deuenisse scias: vt prorsus milite scripto</l>
          <l>Nunc opus esse putes. Quo te Regina tuosque</l>
          <l>Asserere, et regni defendere culmina possis.</l>
          <l>Namque quid aut hominis furias. aut facta necesse est</l>
          <l>Ferre viros. pauidosue inter tua tempora motus:</l>
          <l>Exigere, et tantos animis inferre dolores:</l>
          <l>Aut quales demum populos. quae regna gubernas</l>
          <l>Consilisque moues: an et huc tua maxima virtus</l>
          <l>Impulit ignauos, stupefactaue corda redegit:</l>
          <l>Vt te indefensam sub atroci clade relinquant.</l>
          <l>Afflictamue sinant misero tabescere luctu:</l>
          <l>Haud ita vel merita es: vel nos committere fas est:</l>
          <l>Incolumi vt patria quicquam patiare. quod armis</l>
          <l>Quodque fide auerti iustum siet. aspice quantas</l>
          <l>Dania nonnunquam Regum ob certamina clades</l>
          <l>Et quae damna tulit, veteri est ea gloria mundo</l>
          <l>Cognita, et in seros veniet delata nepotes.</l>
          <l>Et tamen officio nusquam decessit, obibat</l>
          <l><pb n="p.65"/>Saepe pericla, grauesque adijt non territa pugnas.</l>
          <l>Vt sibi salua foret res publica: et inclyta Regum</l>
          <l>Maiestas nullis violetur ab hostibus. ipsa</l>
          <l>Hos animos, atque haec non impigra pectora nosti</l>
          <l>Parentesque manus: qui quid iam cladis in annos</l>
          <l>Viginti. Sueonum tete affligente Tyranno,</l>
          <l>Pertulimus, cunctis iam notum est gentibus. ast nunc</l>
          <l>Cum. Regina, roger quae sit sententia, dicam</l>
          <l>Ingenue, et nullis ambagibus vtar. honestum</l>
          <l>Maiores bellum nostros et praelia nunquam</l>
          <l>Esse auersatos: animum sed in arma manusque</l>
          <l>Sic praestare. dolo ne quid patrasse ferantur:</l>
          <l>Quod verum famae splendorem. atque inclyta patrum</l>
          <l>Obscurare noris foedareue nomina posset.</l>
          <l>Tum belli nusquam cupidos: ni bella necesse</l>
          <l>Esset et arma sequi. studio flagrasse colendae</l>
          <l>Pacis, et in cunctas sua spargere commoda gentes.</l>
          <l>At vero quoties manifesta aut clade coacti.</l>
          <l>Aut grauibus compulsi odis in bella ruebant.</l>
          <l>Vsos foelici plerunque est fama Gradiuo:</l>
          <l>Hostiles strauisse manus, fudisse cruorem:</l>
          <l>Foederaque inductae rursus sancisse quieti.</l>
          <l>Vlteriusque odijs nusquam certasse, facessat</l>
          <l>Segnities igitur, bellumque capescere mundo</l>
          <l><pb n="p.66"/>Danorum Proceres, teque, o Regina, beatis</l>
          <l>Asserere auspicijs. Quaeque in nos plurima linguae</l>
          <l>Probra iacit, quaeque haud dubio iam funera bello</l>
          <l>Spirat, et immani quas versat pectore mortes:</l>
          <l>Maiorum pro more. Dijsque authoribus a te</l>
          <l>Propulsemus, agat prote tua Dania causam.</l>
          <l>Vindiceque haec animis depellat tristia ferro.</l>
          <l>Laetor et huc foedos tandem venisse tumultus.</l>
          <l>Vt pugna liceat decernere. Suasimus ipsum</l>
          <l>Ante etiam, multo cum saepius igne viderem</l>
          <l>Blekingas ardere domos, aut Scanica rura</l>
          <l>Vastari: subitis cum forte incursibus oras</l>
          <l>Vicinas populatus agrosque inuectus opimos</l>
          <l>Praedam agit, ac nostros iugulatque trahitque colonos</l>
          <l>Regna sed haec Deus et superi clementia coeli</l>
          <l>Omnia conseruat, mortalia pectora nusquam</l>
          <l>Prospiciunt fatis, et satagunt minus. inclyta Virtus</l>
          <l>Tum demum vtiliter sese exerit, acta manusque</l>
          <l>Si coelo videas non auersante iuuari.</l>
          <l>Nam quod ab Alberto iam dudum principe dici</l>
          <l>Audieras, certis diuisum sortibus iri</l>
          <l>Danica rura: aliudque alios exposcere, quo sic</l>
          <l>Ditescant nostro vicina palatia damno:</l>
          <l>Hic ego vos monitis securos esse iuberem,</l>
          <l><pb n="p.67"/>Nec dubia populi perculsos voce moueri.</l>
          <l>Namque eridos pomum peregrinae Dania genti</l>
          <l>Tum foret: immani cum mutua vulnera bello</l>
          <l>In se versa luat vel quid testabor: in ipsum</l>
          <l>Protinus authorem sceleris iustissima poenas</l>
          <l>Numina decernent: vel si isthaec poena Tyrannum</l>
          <l>Haud premat, ex alio subuersum fonte videres</l>
          <l>Supplicium tamen, et meritos expendere luctus.</l>
          <l>Interea fas sit vitam pro laude pacisci:</l>
          <l>Fortunaeque vices et honesti munera belli</l>
          <l>Pertentare viros, potius quam probra nigrosque</l>
          <l>Ferre sales: Sueonumque minis turbata morari</l>
          <l>Pectora, et his animos toties onerare querelis.</l>
          <l>Denique non vanos populi. Regina susurros</l>
          <l>De nihiloue putes: non frustra contrahit omni</l>
          <l>Ferales regione manus. Scio principis amplas</l>
          <l>Haec in bella minas: odium qui immane professus</l>
          <l>Ardet, et optato iam se confirmat inani.</l>
          <l>Quapropter moneo celeri tete agmina motu</l>
          <l>Contrahere, et patrias excire in praelia vires:</l>
          <l>Hostibus aduersas agere, et componere turmas.</l>
          <l>Cornua moliti, lituisque accendere pugnam.</l>
          <l>Et fortunato dispergere milite Gotthos.</l>
          <l>Hanc a te poscunt operam: patria alta: laresque</l>
          <l><pb n="p.68"/>Atque foci, regnique decus: tum sacra Deorum</l>
          <l>Templa, quibus meritos diuis adolemus honores.</l>
          <l>Sacrificoque damus non irrita munera ritu.</l>
          <l>Quae tibi cum iustis obeunda pericula bellis</l>
          <l>Suscipias: equidem tibi robora nostra volentes</l>
          <l>Deferimus, patriasque manus promittimus, addas</l>
          <l>Consilijs animos, et spe tua fata sequare.</l>
          <l>Finierat dictis Praesul, studioque Senatus</l>
          <l>Subsequitur, magni sedenim Regina monentem</l>
          <l>Vrgentemque facit: qui si fortasse locutus</l>
          <l>Acrius, aut poterat suasisse extrema videri:</l>
          <l>Non tamen et merito reprendi posset: vt in quem</l>
          <l>Plurima fucatae ceu pacis damna redundent.</l>
          <l>Cum vicina colat truculento rura Tyranno.</l>
          <l>Vnus erat medio in numero: cui plurima circum</l>
          <l>Pectora cura fuit: quique haud nesciret inani</l>
          <l>Nonnunquam eludi quae sunt verissima fuco</l>
          <l>Posse: nec e quauis sapienti voce timendum.</l>
          <l>Is, quoniam varijs animos euentibus alte</l>
          <l>Impulerat, plenisque agitat sua pectora curis:</l>
          <l>In dubias mentem formas partitur, et aeuo</l>
          <l>Grandior: ac late cum prospicit omnia, surgit</l>
          <l>Canicie spectandus, et ore silentia rumpit.</l>
          <l>Protendensque manus veniam sermonibus orat,</l>
          <l><pb n="p.69"/>Kosorum de gente: pio cui nomen habere</l>
          <l>Christierno dederant magnorum vota Parentum.</l>
          <l>Hic igitur senio crudoque et viuidus annis.</l>
          <l>Haud tantum aspectu multorum pectora mouit:</l>
          <l>Sed quia consultis habitus prudentior isto</l>
          <l>Tempore, nec vanis solitus dare guttura dictis</l>
          <l>Surgentem Regina etiam confirmat: et aequis</l>
          <l>alia dicentem complectitur auribus. Haud me</l>
          <l>O proceres, tuque o nostri clarissima regni</l>
          <l>Gloria, diuino quam sidera ferre volebant</l>
          <l>Auspicio diadema: tuoque haec culmina nutu</l>
          <l>Et regere aeternis patrium virtutibus orbem:</l>
          <l>Haud me diua latet, quantis haec cladibus arma</l>
          <l>Expedias, seu victa gemas: quod sidera late</l>
          <l>entibus auertant nostris: seu milite vincas</l>
          <l>Egregio, et leuibus ponas fera vincula Gotthis.</l>
          <l>Magna equidem tantos subigent impendia motus:</l>
          <l>Et semel exarsit cum belli flamma, ruinas</l>
          <l>Spirat: et ingenti fundens incendia lapsu</l>
          <l>Multiplicat quaestus, populosque doloribus vrget.</l>
          <l>Tum confracta quies viduis, tum prima gementi</l>
          <l>Pupillo clades: tum summae inuisa Senectae</l>
          <l>Sors venit, ac lato spargit sua fulmina damno.</l>
          <l>Ciuibus exitium, magnosque in rura tumultus</l>
          <l><pb n="p.70"/>Ducit, et in sacros iaculatur tela penates.</l>
          <l>Omnia conturbat legesque et foedera, rectum</l>
          <l>Dissipat, ac seuo mergit confinia planctu.</l>
          <l>Exhaurit regni vires. aeraria neruis</l>
          <l>Despoliat, luctusque accepta clade reponit:</l>
          <l>Et quos multiplici cumulat stratagemate questus.</l>
          <l>Sic plerunque Duces inter partitur et arma:</l>
          <l>Vt vix scire queas, victori an denique victo</l>
          <l>Aequior explicuit dubios Rhamnusia vultus.</l>
          <l>Tum vero productae acies cum forsan aperto</l>
          <l>Stant campo / aduersasque vrgent in fata cohortes:</l>
          <l>Cornuaque alta sonant, fremitusque auditur equorum,</l>
          <l>Expediuntque manus operi, et fera vulnera libant:</l>
          <l>Hic certe dubijs Bellona euentibus errat.</l>
          <l>Partiturque vices sortemque alternat, et inter</l>
          <l>Sublatas hominum voces, atque inter equorum</l>
          <l>Horribiles fremitus satagit, prohibetque notari:</l>
          <l>Cui tandem cedat cupidae victoria genti.</l>
          <l>Propterea lento properandum ad praelia gressu</l>
          <l>Cunctandumque diu fuerit Sapientibus, ast cum</l>
          <l>Decretum est, celeri tum demum milite bellum</l>
          <l>Aggrediare, moramque omnem tibi subtrahe, famam</l>
          <l>Anticipans, quantumque potes tua commoda adurge.</l>
          <l>Hoc solo (quid enim quae sunt aduersa fateri</l>
          <l><pb n="p.71"/>Et proferre vetet?) moueor fidissima, tantas</l>
          <l>Surgere res dubio veluti rumore, petique</l>
          <l>E fama clades, quas vix tibi deferat author</l>
          <l>Ingenuus: qui vel tantos in principe motus</l>
          <l>Luctari Sueco, vel pacta recentia stultis</l>
          <l>Haec conficta animis decretaque praelia narret.</l>
          <l>Et nunc tute etiam mendacis plurima famae</l>
          <l>Argumenta vides, linguae quis fraena modumue</l>
          <l>Aut posuit falsis non irrita vincula dictis:</l>
          <l>Forsitan ac aliquis nostro enutritus in aruo.</l>
          <l>Hanc etiam famam spargit: qui nostra perosus</l>
          <l>Commoda, difficili nos atque haec culmina bello</l>
          <l>Implicet, vt nostro ridere in vulnere possit.</l>
          <l>Plurima damna quidem data sunt in praedia Scanis</l>
          <l>Sparsa iugis. Sedenim solos impendia Sanos</l>
          <l>Haud tangent. patriae totas res bellica vires</l>
          <l>Et petit, et multos hanc cladem ferre necesse est.</l>
          <l>Non ego praesidium vel amicis esse negandum</l>
          <l>Vel populis contendo: sed hoc Regina fateri</l>
          <l>Cogor, ab ardenti neque tuta palatia bello</l>
          <l>Nec tutas satis esse casas: se infundit in omnes</l>
          <l>Martis opus, passimque premunt ludibria rectos.</l>
          <l>Propterea vt meritis arcenda incommoda bellis</l>
          <l>Censeo, et haud tenues deduci in praelia turmas:</l>
          <l><pb n="p.72"/>Sic ego consilijs suaderem protinus ire</l>
          <l>Delectos in tanta viros, qui munera possent</l>
          <l>Exequier: quique explorent quid mentis in arma</l>
          <l>Alberto siet: externas quod in oppida gentes</l>
          <l>Attrahere, et numero iam cogere signa feratur.</l>
          <l>Hoc si tute probes, cedatque in verba Senatus.</l>
          <l>Obloquijs metam statues. dictisque malorum</l>
          <l>Inijcies fraenos: tum si quae deinde sequantur.</l>
          <l>Conficienda scias euentu bella secundo.</l>
          <l>Vix ea dicta dabat. Proceres cum voce manuque</l>
          <l>Fortibus accedunt monitis, capit omina princeps</l>
          <l>Auspicijs, animoque assensum laeta ferebat.</l>
          <l>Et nunc Kose tuis etiam mihi vocibus, inquit,</l>
          <l>Consilia obfirmas, coelum mihi testis et aura</l>
          <l>Qua fruimur, me bella sequi, bellique moueri</l>
          <l>Inuitam. Sedenim quae sunt tibi dicta probarim,</l>
          <l>Et mea concedant totum tibi pectora culmum.</l>
          <l>Assensere omnes, tum quod sibi quisque petebat.</l>
          <l>Mittier in Suecos. tacitique pericula belli</l>
          <l>Explorare, omnesque animis tentare latebras.</l>
          <l>Et quid funesto studijs sit in arma Tyranno:</l>
          <l>In paucos iussu Margretae venit, eosque</l>
          <l>Mandato instructos in tanta negocia mittit.</l>
          <l>Nec mora consurgens sanctum Regina Senatum</l>
          <l><pb n="p.73"/>Soluit. at ille domum properantibus ibat habenis.</l>
          <l>Componitque manus, et ephippia splendida iungit:</l>
          <l>Iungit equos, soleisque pedes praefortibus armat:</l>
          <l>Atque acuunt gladios, hastasque in vulnera limant.</l>
          <l>Nec minus exercet proprias Regina phalanges:</l>
          <l>Insistitque celer peditumque equitumque sagaces</l>
          <l>Delectus agere, ac patrias lustrare cohortes.</l>
          <l>Denique mandato agricolisque et ciuibus arma</l>
          <l>Imperat, auditis Reginae iussibus illi</l>
          <l>Accelerant, bellisque manus ac vota dicarunt.</l>
          <l>Labitur interea nitido Sol vectus Olympo.</l>
          <l>Atque aliquot permensa dies sua cornua Luna</l>
          <l>Colligit, ac medio rata lumina fundit ab orbe:</l>
          <l>Cum simule Gotthis fugiens fera regna Tyranni</l>
          <l>Nobilium pars magna venit: patriaeque ruinas</l>
          <l>Iniustique ducis non aequa grauamina linquit.</l>
          <l>Reginamque petunt. Haec tum Scanensia lustrat</l>
          <l>Agmina delectu, meritamque in fortia pubem</l>
          <l>Praelia decernit: statuitque in bella phalanges.</l>
          <l>Ipsa equitans, circumque etiam delata paratos</l>
          <l>Laudat, et egregio fortes commendat ab vsu.</l>
          <l>Postquam igitur venere, dari sibi protinus orant</l>
          <l>Securisque fidem praestari, ac foedera poscunt.</l>
          <l>Illa. quod ingenui meritum testentur honorem.</l>
          <l><pb n="p.74"/>Ocius adduci iubet, ac venientibus infit.</l>
          <l>Quae vos causa viri, quae prima molestia tantos</l>
          <l>Impulit hyberno sub sidere adire labores:</l>
          <l>Quo properatis iter cursumque aduertitis: aut quid</l>
          <l>Nunc etiam nostris gens Gotthica captat in oris:</l>
          <l>Quaesierat, pressoque tegit sua pectora vultu.</l>
          <l>Cum simul attollit speciosae lumina frontis</l>
          <l>Brodderi soboles: qui tunc Abrahamus honestas</l>
          <l>In Gotthis possedit opes: interque modestos</l>
          <l>Regnorum Proceres sapiensque bonusque ferebat.</l>
          <l>Facundoque dabat laxari guttura dicto:</l>
          <l>Quaerenti responsa tulit, sic ore locutus.</l>
          <l>Maxima Danorum patrijs Regina triumphis.</l>
          <l>Et meritis euecta tuis fatoque secundo:</l>
          <l>Haud tibi nostra breui memorarier horrida dicto</l>
          <l>Vulnera posse putes: quae saeuo incussa Tyranno</l>
          <l>Nunc ausis tandem luimus iustissima nostris.</l>
          <l>Ille autem tristes superans Busyridis aras,</l>
          <l>Immani vincit dirasque ac monstra furore:</l>
          <l>Quas vnquam pestes, quaeue infortunia vidit</l>
          <l>Infundi lato Sol hic nitidissimus orbi.</l>
          <l>Et nunc tute velis nunquam meminisse. maritum</l>
          <l>O Princeps inuicta, tuum: cum legibus esset</l>
          <l>Haeres, et nostri fuerit pars optima regni:</l>
          <l><pb n="p.75"/>Submoto genitore tamen tam turpiter esse</l>
          <l>Praeteritum: nollet cum turba incerta paternum</l>
          <l>Hunc regnare Ducem: externi sed principis acres</l>
          <l>Optarit fasces, peregrina: foedera nostris</l>
          <l>Intulerit, laeso ceu constat Numine, regnis.</l>
          <l>Traxit et huc etiam pacatos Suecia Gotthos,</l>
          <l>Vt non dissimili tum rerum sorte moueri</l>
          <l>Se sinerent, ac sceptra Duci mandanda putarint</l>
          <l>Alberto: cui Theutonicis tum nomen in oris</l>
          <l>Acre fuit: nostroque etiam quem sanguine natum</l>
          <l>Duximus: atque adeo generis primordia vestri.</l>
          <l>Communesque etiam numerare in sceptra parentes.</l>
          <l>Quanquam haud ignorem. quae tum argumenta maritus</l>
          <l>Vrserit Hacquinus: Sueonum cum rura petebat</l>
          <l>Nortuagico iungi ceu iusta in foedera regno.</l>
          <l>Sed quid ego haec nequicquam animis iam grata reuoluo</l>
          <l>Quidue queror: sunt nostra odijs suffragia magnis</l>
          <l>Obuia, et alta luit meritas iniuria poenas.</l>
          <l>Namque in conspectu positum est, quo pectore nostris</l>
          <l>Imperat Albertus, iam regni dulce fatiscit</l>
          <l>Nomen, et effraeni concedit iura Tyranno.</l>
          <l>Hinc census acti toties, hinc lege tributa</l>
          <l>Sanguinea quaesita: hiuc auri aerisque metalla</l>
          <l>Conuasata diu, nostrisque e finibus amplo</l>
          <l><pb n="p.76"/>Interea numero et studijs sublecta sinistris</l>
          <l>Vandalicas fertur misisse astutus in vrbes.</l>
          <l>Et fato toleranda suo fortasse fuisset</l>
          <l>Sors etiam, rerum ni iam dispendia, fraudes</l>
          <l>Praedandique dolos scelere hoc cumulare recenti</l>
          <l>Orsus, anhelantem tristi sub Marte quietem</l>
          <l>Frangeret: ac placidis induceret arma colonis:</l>
          <l>Arma repugnanti quae prorsus sumpta Gradiuo</l>
          <l>Intulerint nostris extrema pericula regnis.</l>
          <l>Hac igitur rerum permoti clade, volentes</l>
          <l>Ad te deficimus: nostri tibi maxima regni</l>
          <l>Culmina, sceptra, fidem meritosque dicamus honores.</l>
          <l>Nec suspecta velis Gotthorum foedera duci,</l>
          <l>Auersosue animos dictis aduertere nostris.</l>
          <l>Scimus enim quo iam pridem tibi Suecia facto</l>
          <l>Displiceat, qualesque interdum mouerit artes</l>
          <l>Vt suspecta siet. Danisque inuisa feratur.</l>
          <l>Paucorum certe tanta est fiducia, vel quos</l>
          <l>Spes alit, ac magni stimulat contentio regni:</l>
          <l>Vel scelus exagitat, furijsque ardentibus vrget.</l>
          <l>Caetera pars vt felle caret: sic optatam atque</l>
          <l>Principe tranquillam sub amico ducere vitam:</l>
          <l>Et coluisse bonos, sanctoque accedere recto.</l>
          <l>Nec tu pollicitis misso Oratore mouebas</l>
          <l><pb n="p.77"/>Hos animos: neque te nunc impulsore paternis</l>
          <l>Pinibus eximus: neque iuramenta retractat</l>
          <l>Gotthia. Margretae precibus: neque pectora bellis</l>
          <l>Deficimus victi. nos improba principis acta</l>
          <l>Alberti cogunt patrijs excedere regnis.</l>
          <l>Et tua supplicibus contendere Numina dextris.</l>
          <l>Tu regere imperio populos, tu foedera nosti</l>
          <l>Asserere, et pactis promissa iuuamina seruas.</l>
          <l>Nunc igitur fas esse sinas Regina, volentes</l>
          <l>Acceptare manu Sueones. sceptroque potiri.</l>
          <l>Quod tibi communi nunc offert Gotthia ritu.</l>
          <l>Pella tibi, siquidem nescis tibi bella parari.</l>
          <l>Suecia Theutonicis cumulata cohortibus armat.</l>
          <l>Et nunc militiam, ac rigidos celer ordinat enses</l>
          <l>Militibusque gradus statuit, sortesque phalangi</l>
          <l>Diuidit Albertus. nec longa praelia distant</l>
          <l>Intercepta mora: funesti triste Tyranni</l>
          <l>Propositum celerat miro vicinia fuco.</l>
          <l>Accenditque viro pectus, cumulatque furores</l>
          <l>Inque tuos spargi iubet ardua tela colonos.</l>
          <l>Hijs aduersa malis iam nos tibi iungimus arma:</l>
          <l>Et signis. Regina, tuis accedere Gotthos.</l>
          <l>Incrementa quidem fortunae magna putabis.</l>
          <l>Haud nos degeneres, neque rerum vana secutos</l>
          <l><pb n="p.78"/>Experiere viros. sedenim quae clara vetustas</l>
          <l>Gotthorum tribuit victricia signa iuuentae:</l>
          <l>Hos animos, atque haec fortissima pectora bellis,</l>
          <l>Tu tibi promittas. fidei sit testis Olympus:</l>
          <l>Qui quod recta colat. , fallenti praemia reddit.</l>
          <l>Dixerat Orator. varias crebrescere voces</l>
          <l>Auditum est, alijs aliud mirantibus. hisce</l>
          <l>Suecorum volupe est coniungi pectora Danis.</l>
          <l>Atque vltro venisse viros: quos nulla priori</l>
          <l>Cogere vis seclo tam laeta ad munera posset.</l>
          <l>Quidam suspectos tam blandae vocis honores</l>
          <l>Esse iubent. Exempla aliter quam dicta vetusto</l>
          <l>Maiorum luctu rem conformasse probari.</l>
          <l>Kalffius (Erlando vetus hoc cognomen) vt aure</l>
          <l>Percipit haud eadem frendentis murmura vulgi:</l>
          <l>Nonne, ait, extrema fatorum sorte coactos</l>
          <l>Credideris nostrum Sueones venisse sub orbem:</l>
          <l>Anne etiam arbitrio tam viuos pectoris ignes</l>
          <l>Subsedisse putes: magnumque premensque necesse est</l>
          <l>Esse malum, varios quodcunque in talia Suecos</l>
          <l>Impulit obsequia: vt vitam mercede pacisci.</l>
          <l>Et sua damna velint nostris lenire triumphis.</l>
          <l>Denique multiplici quamuis Regina susurro</l>
          <l>Misceri voces, confusaque murmura vidit:</l>
          <l>Constanti tamen ora tenet rectissima vultu.</l>
          <l><pb n="p.79"/>Prudentesque animi differt in tempora motus.</l>
          <l>Quin merito satagens tractare volumine Gotthos</l>
          <l>In praesens equidem dictis affatur amicis,</l>
          <l>Et meliora iubet miseros sperare: daturam</l>
          <l>Sese operam, recte vt sibi consuluisse videri</l>
          <l>Et statuisse queant. se scire ingentia regni</l>
          <l>Vulnera, nec primum sibi nunc ea damna referri</l>
          <l>Multiplicesque mali cumulos, meminisse decebat</l>
          <l>Quale sub externo regnum plerunque Tyranno</l>
          <l>Esse solet, qui non. cui praesidet, optima genti</l>
          <l>Expetit: ast proprijs laribus populoque paterno</l>
          <l>Sic studet, vt toto huc impellat commoda riuo</l>
          <l>Cognatasque domos, et iunctos sanguine ditet.</l>
          <l>Quae tamen his Abrahame mihi responsa putarim</l>
          <l>Danda malis: vbi venturo tibi crastina Sole</l>
          <l>Venerit aucta dies, expensa per omnia reddam:</l>
          <l>Et feri quae posse putem. narrata recludam.</l>
          <l>Haec vbi dicta dedit, recreatos voce fideque</l>
          <l>Dimittit Regina viros. succedit abortu</l>
          <l>Taurus, et ingenti collustrat lampade terras.</l>
          <l>Aduersoque suos mergit Caper ordine vultus.</l>
          <l>Tum lapsum molitur, equosque in tartara tendit</l>
          <l>Phoebus humo propior, subigitque in corpora somnos</l>
          <l>Ociaque exquirunt homines, et nocte quiescunt.</l>
        </lg>
      </div>
      <div>
        <head>
          <reg>4. bog</reg>
          <orig>
            <pb n="p.80"/> C. ERASMI MICHAELII<lb/> LAETI,<lb/> MARGARETICORVM<lb/> LIBER
            IIII.</orig>
        </head>
        <lg>
          <l>At Regina graui nocturna silentia motu</l>
          <l>Voluit, et accensis curarum fluctibus ardet.</l>
          <l>Sicut vbi ingenti latratu magna canum vis</l>
          <l>Comprensam syluis atque inter lustra ferarum.</l>
          <l>Exagitare solet formosam corpore Ceruam</l>
          <l>Et vario turbare metu: ne tuta morari</l>
          <l>Possit et impauidam demergere in ocia vitam.</l>
          <l>Illa autem studiosa viae, tum gnara locorum</l>
          <l>Non vestigantes tantum deludere: magnis</l>
          <l>Quin etiam insistit contorquens saltibus armos.</l>
          <l>Impellitque pedes celerique elabier ausu</l>
          <l>Tentat, et in tutas proferre cubilia sedes.</l>
          <l>Haud aliter Margreta feros cum cogitat enses</l>
          <l>Principis Alberti, et quanta iam feruet ab ira</l>
          <l>Vt miseram premat ac curis inuoluat acerbis:</l>
          <l>Late animos partitur, at est solertia menti</l>
          <l><pb n="p.81"/>Et pietas sic iuncta, vias vt norit: honeste</l>
          <l>Se quibus expediat, tantosque infregerit ausus.</l>
          <l>Consiliumque deos et coelica Numina poscens</l>
          <l>Insistit precibus lacrymisque sequentibus vrget.</l>
          <l>Mox veteres rerumque vices, et multa reuoluit</l>
          <l>Facta patrum: quibus ista bono res Gotthica cessit.</l>
          <l>Aut quibus in tristes versa est contentio luctus.</l>
          <l>Et simul Haddingi fatum memorabile mentem</l>
          <l>Incitat: Hothbrodi facinus: Roluone perempto</l>
          <l>Danorum strages: Hiartuari turpia Regis</l>
          <l>Praelia, et effraeni caedes reditura Tyranno.</l>
          <l>Nec primi tantum Procerumque et iurgia regni</l>
          <l>Sed vicina etiam bellorum tempora, causas</l>
          <l>Euentusque animo tristes perpendit: et omnes</l>
          <l>Explicat articulos, fatique laboribus haeret</l>
          <l>Sollicita, ac vario cumulat suspiria motu.</l>
          <l>Praecipue miro tacitam discrimine mentem</l>
          <l>In diuersa rapit, dubijsque pauoribus auget.</l>
          <l>Theutonicis quaesita vinis, quae magna recenti</l>
          <l>Dicitur Albertus coniungere foedera pacto.</l>
          <l>Haud rem conficier momento posse, superbi</l>
          <l>Si tandem Sueones peregrinis viribus aucti</l>
          <l>Ingentes pelago classes, et maxima terris</l>
          <l>Agmina Germano nitentia robore cogant.</l>
          <l><pb n="p.82"/>Gotthica iam dubijs nutare laboribus arma:</l>
          <l>Postquam dissideant animisque et pectore regno</l>
          <l>Praecipui, et rabido lacerent sibi viscera morsu.</l>
          <l>Sed diuum te magne Pater, te deprecor: adde</l>
          <l>Consilijs firmos, et pectora suffice, motus.</l>
          <l>Has equidem Vetterus opes et munera spernit</l>
          <l>Quae gerimus: titulosque premit, vicina perosus</l>
          <l>Regna. quibus primae tamen incunabula vitae</l>
          <l>Exortumque trahit: seque in sua culmina mittit.</l>
          <l>Ingenio tumidus caecisque obnoxius iris.</l>
          <l>Sed tamen humanos oculus Iouis aspicit actus:</l>
          <l>Cognoscensque etiam iusta sub lance piabit.</l>
          <l>Talia commoto princeps in pectore multa</l>
          <l>Versat, et ingentes animum partitur in iras:</l>
          <l>Cum simul inducto thiaris generosa reclinat</l>
          <l>Membra thoro, mediasque inter pulcherrima nymphas</l>
          <l>In conclaue subit strato: recumbit inani.</l>
          <l>Nullus Acidaliae patuit locus. omnis et omnis</l>
          <l>Mollities aberat: non sparso turpiter ostro</l>
          <l>Luxuriabat humus: neque murice tincta recenti</l>
          <l>Stragula, nec picti subigunt pauimenta Leones.</l>
          <l>Vnus erat lepida paries distinctus ab arte.</l>
          <l>In quo multiplici pictura nitebat honore:</l>
          <l>Insignes complexa fretique solique figuras.</l>
          <l><pb n="p.83"/>Et vario pandens circumflua littora cultu.</l>
          <l>Quatuor hic nitida radiabant condita dextra</l>
          <l>Corpora: quae certis diuum sententia poenis</l>
          <l>Intulit, ac celebri vestiuit funera letho.</l>
          <l>Quis Cyrum: aut gratos Assueri coniugis artus,</l>
          <l>Hamanique dolos canet? aut ludibria stulti</l>
          <l>Candaulis? dedit has spectari laeta figuras</l>
          <l>Arsque manusque viri, meritos qui rite colores</l>
          <l>Temperat, ac iustis inducit viscera formis.</l>
          <l>Tum vero egregio stabat spectanda labore</l>
          <l>Omphale, et Herculeae submittit pensa sinistrae.</l>
          <l>Ingens hunc clypeus iuxta suspensus ab vnco</l>
          <l>Haerebat ramo: cui fibula lata rotundum</l>
          <l>Induit vmbonem: limboque extrema recondit</l>
          <l>In medios gyrata sinus: vbi summa profundi</l>
          <l>Tegminis vmblico tortos se flectit in orbes.</l>
          <l>Formaque subductos trahit in sua vincula nexus.</l>
          <l>Hic spacijs aliquot varia ceu classe diremptus</l>
          <l>Herculeos solido complectitur aere labores:</l>
          <l>Vt tum visa ferunt, minio quae ducta, vel auro</l>
          <l>Oblita, seu Venetis expressa coloribus albent.</l>
          <l>Nulla tamen toto conspectior agmine Virtus</l>
          <l>Enituit, quam Threijciae surrepta maritae</l>
          <l>Balthea, et oppressa descriptus Amazone campus.</l>
          <l><pb n="p.84"/>Ardua telorum stabat, ditissima messis.</l>
          <l>Stabant ingentes arcus, iaculisque pharetra</l>
          <l>Plurima plena citis, et arundine foeta volucri.</l>
          <l>Multi etiam nemorum fines, multique recessus</l>
          <l>Syluarum stabant: manus hanc quibus aemula laudem</l>
          <l>Intulit, vt viuas syluas viuumque putares</l>
          <l>Aequor, ab Euxinis Maleam quod diuidit vndis:</l>
          <l>Threijciasque arcto vicinius alluit vrbes.</l>
          <l>Hoc clypei decus, hic supero labor aequus Olympo.</l>
          <l>Attamen Alcides populorum victor, et idem</l>
          <l>Ardua monstrorum pestis, cui terra polusque</l>
          <l>Cessit, et aeternos submisit Graecia fasces:</l>
          <l>Mancipium dominae praestat, dextramque potentem,</l>
          <l>Qua tot monstra domat, tot feruidus effera sternit</l>
          <l>Corpora, tot clades infandaque praelia vicit.</l>
          <l>Inserit in telam: et veteri virtute relicta</l>
          <l>Pensa trahit, calathoque manus et brachia lassat.</l>
          <l>Haec tum praecipue fuerant spectanda cubili</l>
          <l>Ornamenta: quibus Margretae obuersa periclis</l>
          <l>Mens refici, et bello finem iam cernere posset.</l>
          <l>Cum velut augurijs, vbi nescia pectora veri</l>
          <l>Confirmantur: inest ratio sua motibus: et res</l>
          <l>udice nonnunquam coelo consistit: habentque</l>
          <l>Euentus, quae signa animo mens recta figurat.</l>
          <l><pb n="p.85"/>Iam: Oratores Margreta principe missi</l>
          <l>In Sueones veniunt. Regemque et celsa petebant</l>
          <l>Atria Magnatum, qua tum vastissima laetos</l>
          <l>Suecia conuentus magnis de rebus agebat.</l>
          <l>Huc subeunt. iustisque dari sibi vocibus orant</l>
          <l>Principis accessum, quae vox vt venit ad aures</l>
          <l>Principis, actutum, tanta est fiducia, mandat</l>
          <l>Induci. properant: rectumque in verba profati,</l>
          <l>Intrepidi referunt Dominae mandata. vagari</l>
          <l>Constantem populis famam: tot regna, tot vrbes</l>
          <l>Oppleuisse etiam, quae bella manusque parari</l>
          <l>In Danos. Belli vox vt percepta, parumper</l>
          <l>Callidus inflexit vultum, atque in verba locutus</l>
          <l>Perrumpit: turbatque etiam et sermone repellit</l>
          <l>Legatos, varijsque agitat clamoribus iras.</l>
          <l>Illi vt erant diro suscepti more resistunt</l>
          <l>Attoniti. tamen eximio quia robore fultum</l>
          <l>Pectus erat, causaeque etiam bonitate vigebat.</l>
          <l>Inceptum Legatus obit: rigidusque precatur</l>
          <l>Tranquillis audiri animis mandata, referri</l>
          <l>Arbitrio non ficta suo: sed tradita narret.</l>
          <l>Euentus magni causa: quocunque futuros</l>
          <l>Astra ferant casus incertaque tempora voluant.</l>
          <l>Sic ait ac meritis in iurgia motibus ardet</l>
          <l><pb n="p.86"/>Orator, magnaque etiam tum voce locutus</l>
          <l>Colligit eximios in dicta sequentia vultus.</l>
          <l>Has equidem Albertus turbasque et murmura, si quam</l>
          <l>Fama fidem veterumue queant monumenta mereri</l>
          <l>Excitat, immani succensus corda furore</l>
          <l>Ob Gotthos: quos nostra recens in amica profectos</l>
          <l>Oppida cognouit: totasque adducere vires</l>
          <l>Margretae auxilijs. patrioque excedere regno.</l>
          <l>Sed tamen vt res est sedato vtcunque tumultu</l>
          <l>Composita, ac rursus tenuem sperare quietem</l>
          <l>Ceperat: e Suecis quidam consurgit, et acrem</l>
          <l>Alberto bilem commotaque pectora lenit</l>
          <l>Blandior, ac faciem clarus. Tibi firma calescunt</l>
          <l>Rex meritis accensa malis praecordia dixit</l>
          <l>Iureque consuetos ridemus in hostibus ausus.</l>
          <l>At contemne volens: quidque adferat iste, quieta</l>
          <l>Mente cape, hoc siquidem melius, tete esse Monarcham</l>
          <l>Vt deceat meminisse, ita contempsisse profanas</l>
          <l>Quorundam voces insulsaque guttura laus est.</l>
          <l>Auguror et quaedam dicturum, grata bearint</l>
          <l>Quae tete Regem. Iam pridem Scanica reddi</l>
          <l>Rura petis. Quid si missus tibi Scanica reddat</l>
          <l>Praedia Legatus: neque enim Margreta putarit</l>
          <l>Consultum. Sueones in bella atrocia cogi.</l>
          <l><pb n="p.87"/>Exciriue manus nostrasue mouerier vrbes.</l>
          <l>Finierat Suecus: cum Rex ambage remota</l>
          <l>Imperat actutum Dominae mandata profari</l>
          <l>Legatos. Hic Orator neque territus vsquam,</l>
          <l>Consilij nec egens, tali est sermone secutus.</l>
          <l>Haud mihi Scanensis commissa negocia regni:</l>
          <l>Nec tibi tanta putes sine sanguine reddere nostram</l>
          <l>Praedia Margretam: non hoc ea pectore rura</l>
          <l>Possidet, vt vano tantum tibi maxima nutu</l>
          <l>Commoda concedat: quae prouida stipat ab orbe</l>
          <l>Scanensi, et Geticos propter dat surgere montes.</l>
          <l>Haud sibi promittant tantos insomnia quae stus.</l>
          <l>Parua nec ingentem referunt impendia fructum.</l>
          <l>Aurula non equidem rigidas euerterit ornos.</l>
          <l>Grandia nec breuibus capiuntur corpora taenis.</l>
          <l>Aut monstro simile esse neges: si forsitan vnus</l>
          <l>Consertos patrio tres vincat Marte Leones:</l>
          <l>Fortia sint, alios quaecunque in vincula mittant.</l>
          <l>Interea toti fas sit mihi ferre coronae.</l>
          <l>Quae nos causa duos vestra haec ad iurgia mittit.</l>
          <l>Fama volat nostrasque aditu penetrauit in vrbes.</l>
          <l>Praelia moliri, magnasque in regna cohortes</l>
          <l>Militis externi te cogere: robora duci</l>
          <l>Theutonicis excita plagis: concurrere passim</l>
          <l><pb n="p.88"/>Quas Alberte soles mercari in praelia turmas.</l>
          <l>Hanc equidem Regina manum, quam tute valentem</l>
          <l>Vndique contracto regnorum milite firmas.</l>
          <l>A te Rex vicina rogat, quo ducere tentas:</l>
          <l>Consilioque tibi quo demum haec signa pararis:</l>
          <l>Ipsa quidem varijs quae spargi vocibus audit</l>
          <l>Plurima partitur. Si quicquam in pectore gestas</l>
          <l>Quod tu hostile potes meritis euincere nostris,</l>
          <l>Quoque putes iusto te Marte lacessere Danos.</l>
          <l>Confiteare bonus planoque fer omnia dicto.</l>
          <l>Sic ait, antiquo natus splendore domoque</l>
          <l>Grubborum, tacitosque animi premit impiger igne</l>
          <l>Dissimulans: quamuis ingenti exaestuet ira.</l>
          <l>Et ferat haud molles tanta in fastidia vultus.</l>
          <l>Huic comes in Sueones bellique et pacis alumnus.</l>
          <l>Iuerat Haggaeus: primis cui nomen ab annis</l>
          <l>Puddero fuit, ac campos ditione tenebat</l>
          <l>Cimbriacos: animoque etiam praestabat et vsu</l>
          <l>Multiplici rerum ac meritum affectabat honorem.</l>
          <l>Tum certe egregia socium se laude ferebat:</l>
          <l>Impauidusque etiam Sueonum responsa moratur</l>
          <l>Cum subito populi multum diuersa frementis</l>
          <l>Surgit, et auditu crebrescit murmur inani.</l>
          <l>Ipse equidem magna tum voce silentia princeps</l>
          <l><pb n="p.89"/>Mercatus cohibet frondentibus ora ministris:</l>
          <l>Compescitque manu fremitus, et talia fatur.</l>
          <l>Dane, quid in nostras quaesitum adueneris vrbes,</l>
          <l>Quidue petas, si me nescire fateberis, essem</l>
          <l>Is sane, quem me iam pridem fingitis esse</l>
          <l>Ignauum, ac tenui manifesta in lumina sensu.</l>
          <l>Nunc alios fallas, ego te qui plurima fando</l>
          <l>Commemorare potes, lateque aduoluere causas</l>
          <l>Bellorum, et nostris miscere pericula regnis</l>
          <l>Natura suadente soles: dignabor honesto</l>
          <l>Responso tamen: et quid me dixisse decorum,</l>
          <l>Fasque efferre siet, non quid mereare, profabor.</l>
          <l>Mens mihi tot longo cumulata pericula bello,</l>
          <l>Tot clades populorum atque haec immania nostris</l>
          <l>Pondera vel regnis, vel gentibus arma, secundo</l>
          <l>Foelicique Deo semel excussisse: patique</l>
          <l>Vel potius suprema. vel hanc certare palaestram</l>
          <l>Malle equidem: quam perpetuis perculsa periclis</l>
          <l>Pectora nequicquam dubio fulcire bonorum</l>
          <l>Euentu: quantumque dies ventura moretur.</l>
          <l>Exoptetue dari diuturna in foedera pacem:</l>
          <l>Tantum animis haerere. nihilque in damna metusue</l>
          <l>Amplius aut superesse mali, aut succrescere posse</l>
          <l>Haec quod regna luant, tanta est iniuria, qua se</l>
          <l><pb n="p.90"/>Obterere haec satagunt collatis viribus arua.</l>
          <l>Vicinas equidem nostris regionibus oras</l>
          <l>Sic facibus ferroque et atroci militis ira</l>
          <l>Vastatas, pene vt veteris iam gloria regni</l>
          <l>Excidat, ac campis iam duret inanibus. vrbes</l>
          <l>Absumptas flammis, versosque in raudera pagos:</l>
          <l>Dispersosque homines, patrijsque e sedibus, et re</l>
          <l>Lauta exturbatos: passimque errare pauentes</l>
          <l>Obiectosque fugae. Non hijs Margreta periclis</l>
          <l>Frangitur, et nulla patitur se clade moueri.</l>
          <l>Denique iam pridem Scanensia praedia reddi</l>
          <l>Cum peterem, nihil assequor. hanc ego milite causam</l>
          <l>Nunc agere armato, et telis finire paratis</l>
          <l>Constitui. dabit euentum mihi dextera, quam vel</l>
          <l>Numina, vel studij virtus sibi conscia firmet.</l>
          <l>Nec tibi quicquam aliud responsum vocibus iri</l>
          <l>Orator credas, ego te quod iura Deosque</l>
          <l>Permetuam, nulla violatum clade remitto</l>
          <l>In patriam, nostras ne quid Legatus in vrbes</l>
          <l>Amplius accedas, dictisue palatia turbes.</l>
          <l>Sic ait, exiliens nitida de sede ruebat</l>
          <l>Albertus: circumque canes populique fremebant:</l>
          <l>Summaque diffusos iaciunt in sidera plausus.</l>
          <l>Cumque ita turbantur, stolido Grubberus ab ausu</l>
          <l><pb n="p.91"/>Ingentes motus venturaque praelia prudens</l>
          <l>Prouidet. vltores scelerum deposcere diuos,</l>
          <l>Qui poenis Nemesin iustum referentibus armant:</l>
          <l>Et pariter cessit, patriasque reuertitur vrbes</l>
          <l>Incensus flammis animum, cum mitior esset</l>
          <l>Is tamen, ac cauto celaret vulnera sensu.</l>
          <l>Voluitur aetherei domus omnipatentis Olympi,</l>
          <l>Et iunctos aurora means in sidera currus</l>
          <l>Explicat, ac superi petit aurea culmina mundi</l>
          <l>Omnia cum terris animalia somnus haberet.</l>
          <l>Et gelidae vires diffusaque frigora noctis</l>
          <l>Altius optatam subigunt in membra quietem:</l>
          <l>Cum simul excussa languentis imagine somni</l>
          <l>Ingentes animi curas Margreta reducit.</l>
          <l>Vestigatque aditus fato: quibus obuia tantis</l>
          <l>Venerit vna malis: quibus ardua bella gerantur</l>
          <l>Auspicijs, quo tela modo, quo principe. quoue</l>
          <l>Tempore. quo ductu: tum qua Regione. quibusque</l>
          <l>Auxilijs peragi tam dura negocia possint.</l>
          <l>Denique quae Gottho nunc sint responsa petenti</l>
          <l>Danda viro, socijs qui iam comitantibus vltro</l>
          <l>Accedit Danis promissaque plurima spondet.</l>
          <l>Multa equidem subeunt animum. multisque recursant</l>
          <l>Ordinibus curae: non vna in parte veretur</l>
          <l><pb n="p.92"/>Fortunae dubios suspectaque munera vultus.</l>
          <l>Hinc Sueonum vires, hinc foedere Theutones actos</l>
          <l>Holtzaticosque duces vicinaque cogitat arma:</l>
          <l>Aereque conductos populos, qui lucra sequuntur:</l>
          <l>Et sibi militiae pretium sua commoda ponunt.</l>
          <l>Talibus excutiens somnum Regina fatigat</l>
          <l>Pectora, et ingenti cumulat suspiria motu:</l>
          <l>Protensaque manu diuosque et Numina poscit</l>
          <l>Auxilium: et summo se feruida principe Christo</l>
          <l>Ducier auspicijs et agi coelestibus orat.</l>
          <l>Vt tamen haec variis meditatur fluctibus. altus</l>
          <l>Rursus init suaui recreans aspergine somnus:</l>
          <l>Et soluit curas animumque soporibus abdit.</l>
          <l>Cum simul ac oculos nitidis subduxerat astris</l>
          <l>Mersa Deo, sacrique valens bonitate cerebri:</l>
          <l>Visa animum subeunt diuis immissa beatis</l>
          <l>Spiritibusque bonis: quales Deus ipse figuras</l>
          <l>Suggerit humanae, cum coelo est subdita menti.</l>
          <l>Prospera visa, Deum soboles pignusque Tonantis,</l>
          <l>Humanos firmans et tristia pectora sensus.</l>
          <l>Tum Regina etenim manifesto in lumine vidit</l>
          <l>Intrantem thalamum foribusque patentibus intro</l>
          <l>Mittier Hacquinum: cui lecti pignore dudum</l>
          <l>Iuncta beata fuit, primosque sacrauerat ignes.</l>
          <l><pb n="p.93"/>Os humerosque Deo similem, vultusque manusque</l>
          <l>Et carnis pariter reparatae membra ferentem.</l>
          <l>Vtque etiam lecto properat complexus amatae</l>
          <l>Coniugis aspectum, solita dulcedine frontem</l>
          <l>Pandit, et aetherea compellat voce maritam.</l>
          <l>Quid dilecta Deo coelumque et magna fatigas</l>
          <l>Numina ploratu: quid tantos pectora motus</l>
          <l>Ingeminant: alta cur nocte silentia rumpis</l>
          <l>Et tua multiplici violaris lumina planctu:</l>
          <l>Fide Deo, proprijsque etiam virtutibus insta:</l>
          <l>Inuictaque manu violento accingere bello.</l>
          <l>Extremos fati tetigit iam Suecia cursus:</l>
          <l>Insolitumque onus et ventrem turgescit inanem.</l>
          <l>Nec se ferre potest, nunc hora doloribus instat.</l>
          <l>Qua pariat, quas foeta diu concepit Erynnes:</l>
          <l>Euertatque fero violentam Numine gentem.</l>
          <l>Scis coniunx, scis ipsa quibus iam Suecia pridem</l>
          <l>Emicat aucta malis, iam mors funesta perempti</l>
          <l>Principis, Holmensi qui raptus ab agmine, saeuo</l>
          <l>Occubuit ferro Birgeri filius (illa</l>
          <l>Hostibus inuisi soboles pulcherrima patris:</l>
          <l>Quique suis liber meritis aliena luebat</l>
          <l>Supplicia, et stulta populorum lege peribat)</l>
          <l>In foribus vocat ac poenas cum sanguine poscit.</l>
          <l><pb n="p.94"/>Aut quis aui tandem moestissima funera nostri,</l>
          <l>Euersasque ignorat opes: quis mortis acerbae</l>
          <l>Nesciat euentus tum, cum crudelia fratris</l>
          <l>Pectora in immeritos cumulabant tristia fratres</l>
          <l>Carceribusque necant: res est ea luctibus vna</l>
          <l>Maior, quae patrias, ne quid dubitaueris, vrbes</l>
          <l>Opprimet: ac simili compleuerit oppida planctu.</l>
          <l>Postremo nostrum quae iniuria magna parentem</l>
          <l>Impulit extremo vitae sub fine vagari,</l>
          <l>Excussum patrijs ob foedera Danica regnis:</l>
          <l>Quid vero et de me coniunx fidissima dicam,</l>
          <l>Qui quanto interea confectus membra dolore</l>
          <l>Occubui: dum vel regno spoliabar auito,</l>
          <l>Vel patris expulsi liquidis rimarer in vndis</l>
          <l>Funera, et aduerso peterem sub flumine corpus:</l>
          <l>Ignorare nequis: nostri cum plurima luctus</l>
          <l>Parsque comesque sies, clademque e vulnere portes.</l>
          <l>Has nunc Dij reuocant in iusta examina mortes:</l>
          <l>Suspenduntque iterum contextam crimine telam</l>
          <l>Multiplici, et veteres referunt in praelia causas.</l>
          <l>Cumque tibi furijs agitata minacibus enses</l>
          <l>Suecia iam tendat, turbetque maligna quietem:</l>
          <l>Tu forti sis contra animo: atque audentior ito</l>
          <l>Quo tua te fortuna vocat, cape maxima coelo</l>
          <l><pb n="p.95"/>Omina, et aetherio gladios committe Tonanti.</l>
          <l>Haud, quia magna siet Sueonum manus. arma putabis</l>
          <l>Detrectanda, viros superabis foemina summo</l>
          <l>Principe freta Deo: qui quos tibi saeua minatur</l>
          <l>Suecia, iam molli dispensat sorte dolores,</l>
          <l>Auertitque etiam gemitus, et bella gubernat.</l>
          <l>Nec tu Theutonicam coniunctaque robora gentem</l>
          <l>Permetuas. minor est virtus, vbi multa coirint</l>
          <l>Agmina. non numero sed vi protriueris hostem</l>
          <l>Pectoribusque bonis. tua te fortuna beatam</l>
          <l>Seruat, et instanti cumularit laeta triumpho.</l>
          <l>Vtque etiam quae sint venturis fata Monarchis</l>
          <l>Scire queas: magni Iouis accipe dicta, parenti</l>
          <l>Prodita dicta meo: quo tempore pulsus auitas</l>
          <l>Linquit opes, nostrisque gemens consedit in oris:</l>
          <l>Nortuagiosque inter Superos colit aduena montes.</l>
          <l>Is mihi non vanus memorat, quae forte diebus</l>
          <l>Postremis totas regnorum funera gentes</l>
          <l>Et quae damna premant, diuum tibi iusta voluntas</l>
          <l>Pandit, et haec sero describit fata nepoti.</l>
          <l>Posteritatis enim quanquam praeclara futurae</l>
          <l>Sit series: tamen instabiles patietur honorum</l>
          <l>Accessus, varioque feret discrimine celsos</l>
          <l>Regnorum fasces, grauibusque erit aucta triumphis.</l>
          <l><pb n="p.96"/>Tuque adeo monitus, quantum potes inclyta, nostros</l>
          <l>O coniunx perpende. Deos cole: sicut et illos</l>
          <l>Hactenus aequa colis. Supero tibi regna parente</l>
          <l>Haec tria parebunt, quantumque extendere vitae</l>
          <l>Tempora longa queas, tantum tibi iura volentes</l>
          <l>Detulerint populi: nusquamque excedere pacto.</l>
          <l>Nec turbare velint diuturnae pacis honores.</l>
          <l>Tu quo more soles sapienter in omnia mentem</l>
          <l>Tende tuam: Sueonesque aequa ceu lege suoque</l>
          <l>Stringe modo: ne quid vel blandas aspera laedant.</l>
          <l>Mollia vel saeuas reuocent in iurgia gentes.</l>
          <l>Scis meriti quantum populo debetur vtrique:</l>
          <l>Et quantum tractare potes. Nortuegia certam</l>
          <l>Prestat alitque fidem, saltem conantibus adde</l>
          <l>Officium. nusquam cessauerit integra, quin te</l>
          <l>Non dominam solum, sed re complexa parentem</l>
          <l>Asseret aeternae, tanta est constantia, laudi.</l>
          <l>Suecia principibus fida est tantisper. auitis</l>
          <l>Imperitent dum legibus: et sine fraude potentum</l>
          <l>Iura domosque sinant patrio consistere ritu.</l>
          <l>Vlterius gens ista pati nil sucta, furores</l>
          <l>Spirat: et insano cumulat sibi funera bello.</l>
          <l>Hic igitur quantum sapiens te extendere, quantum</l>
          <l>Contrahere, et quantas te in formas vertere possis:</l>
          <l><pb n="p.97"/>Dispiceas. supero submittas tota parenti</l>
          <l>Consilia, et coelo res perfice cauta magistro.</l>
          <l>Tum nequicquam etiam sobolem castissima nostram</l>
          <l>Aut regnaturam speres, aut fata per altos</l>
          <l>Voluere posse gradus, prohibent hanc numina sceptris</l>
          <l>Et fasces aequare vetant, iuuenilibus annis</l>
          <l>Perfunctum, inferis tumuloque ornabis Olaum</l>
          <l>Moesta etiam, et magne finem dabis vltima stirpi.</l>
          <l>Secius at tantum nihil omen et ardua rerum</l>
          <l>Pondera pertractes. fatis insiste, simulque</l>
          <l>Vtere successu. Tum te confisa Deumque</l>
          <l>Auspicijs nihil immani vel territa bello,</l>
          <l>Vel studijs perculsa virum. / quae magna tuisque</l>
          <l>Viribus aequa putes nullo prohibente sequare.</l>
          <l>Post vbi defunctae soluant tibi stamina Parca</l>
          <l>In coelos animam mittes: sed sacra locabis</l>
          <l>Corpora Sorensi non permansura sepulcro.</l>
          <l>Inde equidem audaci subnixus pectora facto</l>
          <l>Transferet Antistes: translataque duc protinus ossa</l>
          <l>Sub Roschildensi statuet gratissima busto</l>
          <l>Marmoribusque teget: medios vbi gyrat in orbes</l>
          <l>Se Chorus, et rutulo vestit sacra signa metallo.</l>
          <l>Ex illo tibi nomen, honosque et maxima gestis</l>
          <l>Gloria rebus erit, quantumque in longa propinquet</l>
          <l><pb n="p.98"/>Secula posteritas, tantum celebrabere: tantum</l>
          <l>Te Lyra, te Cytharae. te Vatum Musa coronet.</l>
          <l>Nec tibi frustra etiam cumulabunt vota Poetae:</l>
          <l>Magna eris, et diti pensabis carmina lance.</l>
          <l>Te quibus in coelum superique palatia regni</l>
          <l>Tollent, et sero referant tua bella nepoti.</l>
          <l>Hic tibi cursus erit, meritaeque nouissima vitae</l>
          <l>loria, constanti submittas pectora fato.</l>
          <l>Et bene de Superis ne cesses laeta mereri.</l>
          <l>Postquam coelorum te Regia cepit, habenas</l>
          <l>Imperij capiet Pomeranis tractus ab oris</l>
          <l>Te princeps suadente, vnoque e sanguine tecum</l>
          <l>Communes partitus auos: cui plurima circum</l>
          <l>Tempora sors variet, miroque volumine caecos</l>
          <l>Alternet fortuna gradus, ita laxus vtrunque</l>
          <l>Experietur onus bellique et pacis. inani</l>
          <l>Plurima conatu tentabit: et inclyta multis</l>
          <l>Implicet arma malis. violentaque bella mouebit</l>
          <l>Astutus, cui si non Anglia clara dedisset</l>
          <l>Vxorem, quae consilijs sapientibus omnem</l>
          <l>In se regnorum curam transferret, et aequa</l>
          <l>Conditione viros tractare ac munera posset:</l>
          <l>Haud diuturna forent expulso sceptra Tyranno.</l>
          <l>Illa reget populos virtutibus atque mariti</l>
          <l><pb n="p.99"/>Aspera facta domet. monitis subnixa beatis</l>
          <l>Consilisque bonis. sedenim quis fata Deosque</l>
          <l>Lusit, et in vanos detorsit sidera vultus:</l>
          <l>Quod visum est Superis. semel euenisse necesse est.</l>
          <l>Vt mores homini, sic sunt sua iura Tonanti.</l>
          <l>Vix etenim effugiet tristi quin linea planctu</l>
          <l>Vltima claudatur: regnisque exutus egenti</l>
          <l>Persimilis miseram sic vitam finiet: vt nil</l>
          <l>Quod dignum quis Rege putet, ferat exitus: et res</l>
          <l>Angustas certe tam lauta exspiret in vmbras.</l>
          <l>Attamen et spolijs regnorum vt onustus abibit</l>
          <l>Infoelix: tituloque etiam laetetur inani.</l>
          <l>Et Gotlandiaco desertus rure senescet,</l>
          <l>Inuisus certe populis: vtcunque minores</l>
          <l>Haec vel iura ferant. Procerum vel facta notarint.</l>
          <l>Post hunc delitiae generis pulcherrima nostri</l>
          <l>Gloria, Bauaricis princeps accitus ab oris</l>
          <l>Inseret in fasces dextram. Dij quanta trophoeis</l>
          <l>Commoda, et in quantos Pomoeria tendere fines</l>
          <l>Posset, consilijs si non corruptus auitos</l>
          <l>Exueret mores: ingrataque multa secutus</l>
          <l>Contrahat infandum petulanti crimine nomen.</l>
          <l>Certe equidem natura bonum formarit, eumque</l>
          <l>Vt lucem obijciat tenebris: quo Rege quietem</l>
          <l><pb n="p.100"/>Et sibi tranquillos sperarit Suecia fasces.</l>
          <l>Sed tantum hunc terris ostendent Numina, vix se</l>
          <l>In duo lustra feret tam blanda potentia. cum mors</l>
          <l>Auferet e medio iuuenem, mergetque sepulcris</l>
          <l>Et florem aetatis scelerato cuspide sternet.</l>
          <l>Tandem alio sceptris orietur linea ramo</l>
          <l>Altenburgiacis educta potentibus, vt quid</l>
          <l>Hanc Coniunx seriem, generisque volumina vestri</l>
          <l>Tantopere miraris? habent et Numina causas</l>
          <l>Cur genus, et magni nonnunquam sanguinis ortus</l>
          <l>Euarient. nos scire nefas quid sidera voluant.</l>
          <l>Et tamen illustri succedent sorte minores.</l>
          <l>Eque tuis etiam pars haec maioribus extet.</l>
          <l>Primus in has clarus magnis virtutibus oras</l>
          <l>Venerit is, cui cura Deum et patientia cordi</l>
          <l>Sic erit: vt quamuis deterrima funera bellis</l>
          <l>Explicet, ac grandi compleuerit aequora classe:</l>
          <l>Dum Sueonum auersas quatere et prosternere vires</l>
          <l>Certet, et ingratam reuocet sub foedera gentem:</l>
          <l>Haud tamen et mentem coelestibus auferet aris:</l>
          <l>Contemptosue Deos scelerata in pectora mittet.</l>
          <l>Inuitus certe bellorum dura sequetur</l>
          <l>Consilia: et quantum fas sit, pia commoda pacis</l>
          <l>Suaserit, ac magnis in rem conatibus ibit.</l>
          <l><pb n="p.101"/>Ille equidem patrias aequatis legibus vrbes</l>
          <l>Et bonitate reget. quo primum rege Lycaea</l>
          <l>His Deus instituet regionibus: vnde per omnes</l>
          <l>Fama quidem populos, et honestae gloria laudis</l>
          <l>Sparsa redundanti cumularit regna triumpho.</l>
          <l>Hinc alius magno diuumque hominumque fauore.</l>
          <l>Imperij fraenos et sceptra adit alta: beatus</l>
          <l>Ipse etiam: si cui vel virtus clara, vel omnis</l>
          <l>Successus rerum neque fracta potentia donet.</l>
          <l>Vt foelix siet: ac merito sit iure beatus.</l>
          <l>Omnium hic instar erit, quid enim: bella horrida. bellis</l>
          <l>Obuia bella geret. Dij quantum vasta cruoris</l>
          <l>Hauserit vnda sali, quantumque asperrima Gotthis</l>
          <l>Fundier aspiciet cumulato funere tellus.</l>
          <l>Nec bellis tantum, sed honesto foederis vsu</l>
          <l>Magnus erit: pacemque colet, quantumque per omnes</l>
          <l>Factorum numeros graditur, dum culmina firmat</l>
          <l>Imperio, tantum pietate insignis et aequi</l>
          <l>Lumine iudicij cunctos superauerit: Vnus</l>
          <l>Iam fidei pactique tenax, quam foedere vindix</l>
          <l>Perfracto, et saeuis dare tergora nescius armis.</l>
          <l>Denique consilis facilisque bonusque remotas</l>
          <l>Ille etiam gentes et dissita regna iuuabit.</l>
          <l>Heroum similis: cui non impune proteruis</l>
          <l><pb n="p.102"/>Insultasse minis se quis laetetur. honesto</l>
          <l>Praelia Marte geret, pacemque exquiret ab armis.</l>
          <l>Vltimus hoc veniet generoso patre Monarcha,</l>
          <l>Spes generis. magnaeque etiam pulcherrima stirpis</l>
          <l>Linea: si duris aetas obnoxia fatis</l>
          <l>Se redimat nexu fructumque laboribus addat.</l>
          <l>Heu quantum incerti casus, quantumque dolorum</l>
          <l>Experietur: vt ingenti tristissima bello</l>
          <l>Funera sectetur, mergatque cruoribus vrbes.</l>
          <l>Non hunc destituet virtus fortasse potentem.</l>
          <l>Sed fatum crudele premet: quodque vtile multis</l>
          <l>Expetit, obstanti tardatus acumine nusquam</l>
          <l>Perficiet. nihil est adeo connitier, acri</l>
          <l>Cum se poena gradu ventura in crimina mittit.</l>
          <l>Post hunc quae patriae facies. quae linea regnis</l>
          <l>Quisue modus grata sub libertate sequatur:</l>
          <l>Aut quali demum fortuna volumine duret.</l>
          <l>Nec fas scire mihi, neque prodere cuncta necesse est.</l>
          <l>Tu saltem dilecta Deo da crescere circum</l>
          <l>Pectora virtutes: superisque authoribus vrge</l>
          <l>Propositum et nullo metuas concurrere bello:</l>
          <l>Albertique minas eductis frangere turmis.</l>
          <l>Te mihi post mortem superique Numina reddent.</l>
          <l>Coniunctique Deos celebrabimus: inde perhenni</l>
          <l><pb n="p.103"/>Foedere coelestes inter pars aurea diuos</l>
          <l>Sic erimus. nihil vt turbare ea gaudia possit</l>
          <l>Amplius, et claros spectes regnare minores.</l>
          <l>Dixerat Hacquinus, facili tum casta labello</l>
          <l>Oscula delibat. vultusque amplexibus abdit:</l>
          <l>Concedensque iterum solitas petit integer auras.</l>
          <l>Et iunctus diuis coelo sua membra locauit.</l>
          <l>Excutitur somno, secumque stupescit, an haec res</l>
          <l>Vera siet: verane iterum sit voce maritus</l>
          <l>Mortalique etiam formaque ac ore locutus:</l>
          <l>Cumque diu varijs animum feruoribus vrget:</l>
          <l>Extulit in superos rorantia lumina coelos.</l>
          <l>Et tali fama est gemebundam voce locutam.</l>
          <l>Iuppiter omnipotens: quia te dare prospera solum</l>
          <l>Nouimus arma Deum, et faustas vrgere phalanges:</l>
          <l>Haec mihi consilio non praelia cepta procaci</l>
          <l>Perfice. tu magni non mollia dicta Tyranni,</l>
          <l>Tu nosti studium, mea quo submergere cladi</l>
          <l>Regna velit, longasque mihi celerare ruinas:</l>
          <l>Et premere aeterno gerimus quae culmina luctu.</l>
          <l>Da Pater adiutam coelo me sentiat esse:</l>
          <l>Diuorumque manus et robora nostra deinceps</l>
          <l>Experiatur. erunt sacri rea pectora voti.</l>
          <l>Hisque mihi semper meritis tutela ferare.</l>
          <l><pb n="p.104"/>Sic ait ingeminans. aliqua tum parte moueri</l>
          <l>Visa fuit tellus. omen Regina tremente</l>
          <l>E tellure capit: diuosque iuuamina poscit.</l>
          <l>Pectoribus iam firma bonis et freta Tonante.</l>
          <l>Inde autem accersit constantem laeta Senatum</l>
          <l>Pridie in hanc dominae iussu qui venerat vrbem</l>
          <l>E patrijs accitus agris, vbi venit, honesto</l>
          <l>Affatu dignatur, et his tum vocibus infit.</l>
          <l>Festinate viri. neque enim nunc tempus et arma</l>
          <l>Aut longas districta moras patiuntur haberi:</l>
          <l>Aut perplexa meis responsa laboribus esse.</l>
          <l>Consilis opus est animoque et pectore, quo sit</l>
          <l>Nostra loco mecum pariter fortuna videtis.</l>
          <l>Scania funestis oppleta doloribus ardet:</l>
          <l>Hallandos inter iam dudum maxima lucos</l>
          <l>ars miseras clades extremaque funera vidit.</l>
          <l>Nectantis finem dabit aemula Suecia factis:</l>
          <l>Crassari contendet, agros vastare virentes.</l>
          <l>Nosque etiam regno exigere aut immergere letho:</l>
          <l>Extremisque malis deuictam iungere morti.</l>
          <l>Tu vero nosti quo pridem foedere mecum</l>
          <l>Bella probas, idem mihi feruor in arma fidesque</l>
          <l>Vna manet, neque me diuersam sentiet esse</l>
          <l>Albertus: postquam constanti nouimus ipsum</l>
          <l><pb n="p.105"/>Esse malo, et nullo factorum examine duci.</l>
          <l>Nam qua Legatos pietate exceperit, istuc</l>
          <l>Quos vestro misi tentatum singula iussu:</l>
          <l>Iam fama patet, et nimium meminisse dolori est.</l>
          <l>Praeterea e Gotthis, qui nobilitate putantur</l>
          <l>Praecipui, Danas accessit robur ad vrbes:</l>
          <l>Seque sacramento nostris obstringere regnis.</l>
          <l>De quibus haec equidem mihi stat sententia: sic me</l>
          <l>Auxilio tandem quaerentibus esse futuram.</l>
          <l>In nostras si rura manus, si regia tradant</l>
          <l>Omnia, et augusta ponant mihi sede Coronam:</l>
          <l>Subiciantque meis iurata palatia regnis.</l>
          <l>Assensere omnes, animumque in sidera plausu</l>
          <l>Extollunt: studiumque iuuant, et fortia laudant</l>
          <l>Pectora. Tum vero Gotthos Regna vocari</l>
          <l>Imperat, ac tali venientes excipit ore.</l>
          <l>Quae vos multa diu toleratis tristia Gotthi</l>
          <l>Nouimus. Hesterna sedenim quae luce petebas,</l>
          <l>Hoc mihi sunt expensa modo, sic fanda Senatus</l>
          <l>Comprobat: Imperio si vosque et Gotthica nostro</l>
          <l>Culmina iungatis, pariterque pericula mecum</l>
          <l>Suscipere, et rerum sortes perferre velitis:</l>
          <l>Tum meme auxilio afflictis, sociamque futuram:</l>
          <l>Vt veteri rursus sub libertate quiescens</l>
          <l><pb n="p.106"/>Rura paterna colat. domitisque hoc Marte Tyrannis</l>
          <l>Sub nobis patrios dilatet Suecia fasces.</l>
          <l>Forsitan ista quidem dura ceu pacta videri</l>
          <l>Conditione queant. Sed te meminisse decebit.</l>
          <l>Fortunam vitamque et opes, et quicquid honoris</l>
          <l>A veteri partum gerimus patre, protinus hisce</l>
          <l>Bellorum flammis dubias inducere sortes</l>
          <l>Euentuque premi. Nec notum est alea quorsum</l>
          <l>Victoris partes incertaque praelia voluat.</l>
          <l>Posse quidem (quae dij tamen infortunia pellant)</l>
          <l>Id feri. motis vt aquis turbata bibamus:</l>
          <l>Existantque meis mihi parta pericula regnis.</l>
          <l>Optatis non certa fides, fortuna subinde</l>
          <l>Ludit, et aduersos fert in tua commoda vultus.</l>
          <l>Et sperata negat. quod si succumbere tanto</l>
          <l>Me bello victam, et clades contingere posset</l>
          <l>Has sentire: quid iniustum gens pressa querare.</l>
          <l>Gotthica victori cessisse palatia Dano?</l>
          <l>Sunt sua cuique mala, et proprijs inscripta periclis:</l>
          <l>Haec maiora sibi peregrino reddere luctu.</l>
          <l>Stulticia est, animos si vero amplissima rerum</l>
          <l>Emolumenta mouent. forsan spectasse videri</l>
          <l>Commoda certa queas, nec te reprendat atroci</l>
          <l>Fama molesta sono: in reliquis modus optima res est.</l>
          <l><pb n="p.107"/>Haec igitur si iusta probas, tibi cuncta secundo</l>
          <l>Omine polliceare: ego regna virosque manumque</l>
          <l>Auxilio validam compertaque robora Gotthis</l>
          <l>Obtulero: et belli molem in mea viscera vertam.</l>
          <l>At si diuersa cumulas mihi praelia mente:</l>
          <l>Nec tibi praesidij quicquam, nec tela, nec enses</l>
          <l>Dania praestarit. nostro non laeta cruore</l>
          <l>Ceperis, et solito pretium post more rependas.</l>
          <l>Dixerat, illi animis Reginae in vultibus haerent</l>
          <l>Attoniti. Sedenim cum flamma domestica praesens</l>
          <l>Expetat auxilium, nec res differrier isto</l>
          <l>Mota calore potest, neque se sibi Suecia fidat:</l>
          <l>Cumque nihil tali Reginam a lege videbant</l>
          <l>Flectier, ac nullam precibus subducere mentem:</l>
          <l>Oblatam accipiunt infracto pectore causam.</l>
          <l>Inde sacramento se gens adstringit, et omnes</l>
          <l>Gotthia Margretae submittit fascibus vrbes.</l>
          <l>Consequitur plausus iuuenum magnique Senatus.</l>
          <l>Et diuos coelumque rogant. suscepta beatis</l>
          <l>Vt siet auspicijs gemini coniunctio regni.</l>
          <l>Iamque dies medio fastigia Solis ab orbe</l>
          <l>Pandit, et in totum iaculatur lumina mundum.</l>
          <l><pb n="p.108"/>Conuiuas Regina vocat, Sanctumque Senatum</l>
          <l>Gotthorumque duces: quibus illa volentibus omnes</l>
          <l>Obsequij ritus sperataque praemia reddit.</l>
          <l>Vt venere. loco Sueones dignata priori</l>
          <l>Collocat. actutum proferrier aurea iussit</l>
          <l>Fercula, et assueto pro more intendere mensas.</l>
          <l>Quis mihi delicias et honesti laeta paratus</l>
          <l>Munera, quis tanti memorauerit vnus honoris</l>
          <l>Officia, et sacros varia in sclamina mores:</l>
          <l>Fama est eximio perfecta ea gaudia vultu</l>
          <l>Pectoribusque bonis: cum sese in mutua laeti</l>
          <l>Obsequia exsoluant fraternaque pocula versent.</l>
          <l>Quin vero studijs Cytharae fidibusque canoris</l>
          <l>Doctus Achemenides totam lepidissimus aulam</l>
          <l>Blanditijs reficit, pars hic fuit inclyta Musis</l>
          <l>Praecipuusque comes: qui quantum Musica totum</l>
          <l>Pectus, et ingenij totos impleuerat orbes:</l>
          <l>Eximiae tantum doctrinae artisque disertae</l>
          <l>Hauserat, ac claro praestabat laudis ab vsu.</l>
          <l>Hic igitur celebri iussus dare carmina neruo</l>
          <l>Et totos proferre choros, nihil omnibus vnus</l>
          <l>Temperat historijs: flexoque in mollia cantu</l>
          <l>Errantes memorat quos mutat Cynthia vultus.</l>
          <l>Inde vices Phoebi sonitu comitante ferebat,</l>
          <l><pb n="p.109"/>Et causas mediumque canit, quo lucida Solis</l>
          <l>Intulerit facies toti sua tristia mundo.</l>
          <l>Cur protensa dies cancro fluat: vnde per Austrum</l>
          <l>Longior inductis properet nox sparsa tenebris.</l>
          <l>Quid glaciem hyberno cogit sub sidere: quidue</l>
          <l>Rursus odorifero reuocat sub vere calorem.</l>
          <l>Mox Amphitryten diductaque brachia ponto</l>
          <l>Personat, ac tumidis quae sint freta concita ripis.</l>
          <l>Gotthanumque sinum, sparsasque per aequora terras,</l>
          <l>Quantaque per patrias diffusa sit insula gentes.</l>
          <l>Addidit his populos, actosque in foedera Reges.</l>
          <l>Romuleosque duces: quos tristior egit ab altis</l>
          <l>Praecipitesque dedit gradibus fortuna, necique</l>
          <l>Mersit, et oppressos in fata extrema coegit,</l>
          <l>Virginium Gracchosque feros, Regemque superbum</l>
          <l>Tarquinium, et merita confectum clade Neronem.</l>
          <l>Contra autem egregios cythara resonante canebat</l>
          <l>Scipiadas. Paulos et fortes arma Metellos</l>
          <l>Flamminiumque bonum: Graijs qui tecta laresque</l>
          <l>Iuraque restituit, tum prisci foedera mundi</l>
          <l>Augustosque Patres et magni Caesaris arma.</l>
          <l>Postremo nostrae pulcherrima pectora gentis.</l>
          <l>Iusticiaeque virum Frotonem prima ferentem</l>
          <l>Intonat, ac patrio commendat praelia versu.</l>
          <l><pb n="p.110"/>Addit et eximios protrito saepius hoste</l>
          <l>Valdemaros: addit generosos Marte Canutos</l>
          <l>Haraldumque senem: quo non solertior alter</l>
          <l>Explorare duces, ferroque immittere dextras.</l>
          <l>Ludit Achemenides totamque accentibus aulam</l>
          <l>Impulit. eximio permoti pectine Gotthi</l>
          <l>Subsaliunt: doctasque manus cytharamque decentem</l>
          <l>Mirati niueo capiunt haec gaudia vultu.</l>
          <l>Ipsa equidem Regina deos venerata. subinde</l>
          <l>Aetheriam deposcit opem, coelumque precata</l>
          <l>Vocibus aeterno subdit sua regna Tonanti.</l>
          <l>Succedunt voto proceres plausumque dedere:</l>
          <l>Hospitibusque dapes properant, et vina coronant.</l>
        </lg>
      </div>
      <div>
        <head>
          <reg>5. bog</reg>
          <orig>
            <pb n="p.111"/> C. ERASMI MICHAELII<lb/> LAETI,<lb/> MARGARETICORVM<lb/> LIBER V.</orig>
        </head>
        <lg>
          <l>Nuncius interea Suecorum a Principe missus</l>
          <l>Venerat Alberto: quem pridem magna locutum</l>
          <l>Flammantemque [Flamantemque ed.] animos odijs et voce, Tyrannus</l>
          <l>Hoc ipsum vt strueret, tantos seruarat in vsus.</l>
          <l>Nuncius insigni confectus vulnere frontem:</l>
          <l>Cui fortuna quidem patrijs angusta sub oris</l>
          <l>Pauperiem tolerare dabat: tenuique moreto</l>
          <l>Viuere, et excusso meditarier alta pudore.</l>
          <l>Nunc Regem sectatus opes sperabat inemptas:</l>
          <l>Atque alijs bello obtritis sua commoda dirus</l>
          <l>Captat, et Albertum syncera haud mente colebat.</l>
          <l>Promptus at ingenium Martemque excire tumultu</l>
          <l>Et patrio sermone valens, cui multus ab ore</l>
          <l>Verborum cumulus, temerataque verba fluebant:</l>
          <l>Aulai in medio primos sperabat honores.</l>
          <l>Alberto gratus cunctisque exosus honestis.</l>
          <l><pb n="p.112"/>Is simul ac Scanas tetigisset Bouilus vrbes,</l>
          <l>Atque Helsingburgo Reginam forte morari</l>
          <l>Consiliumque vrgere videt, sub moenia scandit</l>
          <l>Protinus, ac mediam sese intro misit in aulam</l>
          <l>Confidens, veritusque nihil, quo more procaces</l>
          <l>Plerunque irrumpunt: cum se reuerentia foedis</l>
          <l>Obruit aequa modis et honesto excedit ab vsu.</l>
          <l>Vt primos igitur postesque et limina celsae</l>
          <l>Attigit alta domus seque intro mittere certat:</l>
          <l>E iuuenum quidam turba remouere ruentem</l>
          <l>Atque aditu prohibere, ignotaque membra repellunt,</l>
          <l>Ille sed ostentans haud mitia pectora vecors</l>
          <l>Fatur, et audaci cumulat fera lumina dicto.</l>
          <l>Non me turba virum, Suecorum a principe missum</l>
          <l>Reppuleris, grauis est rerum mihi sarcina fido</l>
          <l>Sic commissa, velis vt non prohibere ferentem</l>
          <l>Si sapis, insano perstes licet improbus ausu.</l>
          <l>Margretam accedam, et quae sunt mandata recludam.</l>
          <l>Reginae sedenim patulas vt tumor ad aures</l>
          <l>Venerat iste: nihil primum cunctata iubebat</l>
          <l>Admitti: neque diuersos sententia Gotthos</l>
          <l>Perculit. Ille equidem meditatus multa quieuit</l>
          <l>Attonitus, veluti si quem Marpesia cautes</l>
          <l>Durat, et iniecto perimit natiua rigore.</l>
          <l><pb n="p.113"/>Haud aliter visa tum Suecus Principe magnas</l>
          <l>Ingenij flammas perdit, vocemque repressit</l>
          <l>Mutescens. Sedenim collecto spiritus ori</l>
          <l>Vt redit, ac aliqua fluit in praecordia virtus:</l>
          <l>Intuitus Gotthos primas se fudit in iras.</l>
          <l>Et bacchatus: An haec Regi fidissima vestro</l>
          <l>Pectora? deserto quos demum rure paterno</l>
          <l>Desertisque dijs, Sueones, speratis honores:</l>
          <l>Dij faciant meritas scelerata vt guttura poenas</l>
          <l>Et se digna luant. Quod si iam legibus actum est</l>
          <l>Aetherijs, placeatque dis euertere regnum</l>
          <l>Alberto, et duros cumulare in fata labores:</l>
          <l>Vltrices in vestra manus periuria vertant:</l>
          <l>Et poenis pensata luant qui talia faxint.</l>
          <l>Tum sibi praesidium qua nunc contendere Gotthi,</l>
          <l>Inueniant certos manifesta in funera luctus.</l>
          <l>Ne sua tutelam scelerato iniuria praestet:</l>
          <l>Improbitasque sacros referat virtutis honores.</l>
          <l>Si quae est iusticiae pietas, si cura Tonanti,</l>
          <l>In vos tela ferat, meritosque intrudat auerno.</l>
          <l>Huic ne perfidia simili lacrymisque coactis.</l>
          <l>Altera deceptam se gens impune queratur.</l>
          <l>Sic ait infrendens, spumamque volutat ab ore.</l>
          <l>Syluestris veluti cum visis forte molossis</l>
          <l><pb n="p.114"/>Saeuit aper, mediasque inter se suscitat iras</l>
          <l>Conuellitque solum pedibus. pugnasque moratur.</l>
          <l>Cum simul agnoscens hominem Brodderus, inepti</l>
          <l>Deludit fera dicta viri: Sueonumque Tyranno</l>
          <l>Vt missum didicit, tum demum voce precatur</l>
          <l>Haud violari hominem, stultoue pericla creari.</l>
          <l>Et nunc praua, inquit, stolidam tibi gratia linguam</l>
          <l>Temperat, ac foedo maculas tua nuncia dicto.</l>
          <l>Haud tibi tanta tuus subiecit pectora Princeps,</l>
          <l>Quanquam animo malus et scelerato prodigus ausu.</l>
          <l>Dirus auos atauosque refers, quibus omnia vili</l>
          <l>Sunt expensa manu caecaque agitata bilance.</l>
          <l>Improba verba seris turpique effusa labello:</l>
          <l>Et patriam stulto proscindis acumine gentem:</l>
          <l>Haud veritus Proceresue viros Dominamue potentem</l>
          <l>Imperijue gradus: solito sed more pudorem</l>
          <l>Excutiens baccharis, et effera pectora pandis:</l>
          <l>Ostentasque tuos scelerata stirpe parentes.</l>
          <l>Si quid tu Sueonum mandato ac iussibus adfers,</l>
          <l>Cuius scire quidem Reginae intersit et huius</l>
          <l>Ordinis, expedias: placidoque fer omnia dicto.</l>
          <l>Turpe est effraeni linguaque animoque notari.</l>
          <l>Cui commissa viro sunt clara negocia: quique</l>
          <l>Legatus patrij defert mandata Tyranni.</l>
          <l><pb n="p.115"/>Forsitan ipsa satis res est inuisa, necesse</l>
          <l>Vt minime tantis oleum siet addere flammis:</l>
          <l>Et funesta graui cumulare incendia motu.</l>
          <l>Haud aliter Gotthi tum respondere, proinde</l>
          <l>Bouilus, emotis veluti cum fluctibus aequor</l>
          <l>Detumuit, vires tranquillaque pectora rursus</l>
          <l>Induit, ac placido Reginam affatur ab ore.</l>
          <l>Maximus in Boream Princeps, qui regna virosque</l>
          <l>Possidet Albertus: cui Suecia laeta Monarchae</l>
          <l>Paret, et haud dubios fortuna inscribit honores:</l>
          <l>Is tibi non aliam mittit Regina salutem:</l>
          <l>Quam qualem quantamque leui signata papyro</l>
          <l>Subuectam manibus tibi condit Epistola nostris.</l>
          <l>Vtque erat impatiens animi procedit, et alta</l>
          <l>Voce simul: Tibi quas Regina amplissima chartas</l>
          <l>Accipis, immenso flagrantes accipe bello.</l>
          <l>Oblatas Margreta capit: blandeque silentes</l>
          <l>Erexit turbas responsaque mollia dixit.</l>
          <l>Quos mihi, quos adfers missos a Rege libellos.</l>
          <l>Quod vel cunque ferant, gratos mihi tute futuros</l>
          <l>Experiere. Deo saltem concesseris: et me</l>
          <l>Hospitibus vinctam. regnique haec festa colentem</l>
          <l>Ipse iuues, nostroque etiam laetabere plausu</l>
          <l>Tranquillus mentem, tua tete audacia damno</l>
          <l><pb n="p.116"/>Haud aliquo afficiet, lux cum mihi crastina pleno</l>
          <l>Vecta die surgat. quid epistola lecta minetur.</l>
          <l>Et tibi quae poterint tribui responsa, videbo.</l>
          <l>Sic ait, ac medios inter considere iussit</l>
          <l>Danorum Proceres nitidaque in sede locari.</l>
          <l>Cum varios Regina modos variasque viarum</l>
          <l>Ambages tentat, laeto quibus omine Gotthos</l>
          <l>Exhilaret: nulloque sinat rumore moueri.</l>
          <l>Vt vero Estiades studiumque virosque tuetur.</l>
          <l>Splendoremque domus: et plurima munera gentis</l>
          <l>Affatusque bonos, primum sua pectora damnat</l>
          <l>Reprendens: subito mox iusta silentia motu</l>
          <l>Induit ac sero perfunditur ora pudore:</l>
          <l>Obstupuitque diu, quanquam malus, obruit altas</l>
          <l>loria nequitias, et habet sua praemia virtus.</l>
          <l>At vero rursum depulsis mente tenebris</l>
          <l>Excussoque metu totum se moribus aulae</l>
          <l>Commodat, ac parili vestit conuiuia plausu.</l>
          <l>Impauidus quocunque ferat fortuna ruentem.</l>
          <l>Interea grauibus Regina insistere dictis,</l>
          <l>Solaturque etiam moestos: confidere iussit</l>
          <l>Auxilijs, quae magna Deos praestare vetustas</l>
          <l>Rettulit, ac pressis virtutibus obuia narrat.</l>
          <l>Et simul Antiochi nomenque et facta superbi</l>
          <l><pb n="p.117"/>Commemorat: primosque refert generosa Monarchas</l>
          <l>Qui male pro meritis pereunt, saeuumque Tonantem</l>
          <l>Experti iustis clausere doloribus aeuum:</l>
          <l>Exemploque docent coelum punire Tyrannos.</l>
          <l>Sic ait ingenio rectissima: cuius ab ore</l>
          <l>Dulcior hyblaeis oratio floribus omnes</l>
          <l>Impletura modos, optataque verba fluebant.</l>
          <l>Et simul excedens conuiuia grata relinquit</l>
          <l>Excusans: pariterque suos considere Gotthis</l>
          <l>Imperat. hij monitus faciunt, magnamque Dici</l>
          <l>Absumunt partem. Procerumque aequata feruntur</l>
          <l>Officia, et varijs releuantur pectora dictis.</l>
          <l>Postera cum nitidos aurora reduceret ignes</l>
          <l>Et Phoebi referunt surgentia sidera currus:</l>
          <l>Ad veteres iterum sedes, atque acta Senatum</l>
          <l>Conuocat: ac celebrem confestim accedere mandat.</l>
          <l>Cum venere, iubet Sueonum quos Rege libellos</l>
          <l>Nuncius hesterna transmissos luce tulisset.</l>
          <l>Proferri. Vt fractis aperitur Epistola caeris,</l>
          <l>Ingentis molem belli pugnasque futuras</l>
          <l>Atque indicta legunt Danorum praelia genti.</l>
          <l>Astuto sedenim pingit sua facta colore</l>
          <l>Albertus: verasque leui iam pectore causas</l>
          <l>Bellorum fingit, fucoque obducit inani.</l>
          <l><pb n="p.118"/>Haud se sponte sequi reuomentem bella Gradiuum:</l>
          <l>Nec temere patrias excire in praelia gentes.</l>
          <l>Impelli certe tantis se motibus: vt re</l>
          <l>Bellorumque manu sortem experiatur, et omnes</l>
          <l>Pertentare vias vrgereque et vltima possit:</l>
          <l>Cum nihil impenso toties conamine pacem</l>
          <l>Promoueat. potiusque feras vicinia gentes</l>
          <l>Suscitet, ac diris sint mutua vulnera factis.</l>
          <l>Tum quia dissidijs occasio maxima semper</l>
          <l>Scania sola fuit: longoque hinc plurima bello</l>
          <l>Materies fluxit, populisque rebellibus aucta est:</l>
          <l>Abstinuisse quidem nullis conatibus, at se</l>
          <l>Hactenus impenso multorum funere totos</l>
          <l>Explorasse aditus, totumque extendere Martem:</l>
          <l>Posset vt accenso toties subducier igni</l>
          <l>Fomes, et in patrium pars ista reducier orbem.</l>
          <l>Ast neque consilijs, neque duris hactenus armis</l>
          <l>Aspera Danorum confringi pectora posse:</l>
          <l>Vt quae iure sciant ad nos spectare, remittant.</l>
          <l>Praeterea cum me Sueones assciscere Regem,</l>
          <l>Huc iuramentis, sacrisque et ritibus actum</l>
          <l>Duxere: vt primo cum possent commoda bello</l>
          <l>Praelia committi Danorum e faucibus arces</l>
          <l>Eriperem, et Scanas tentarem caedibus vrbes.</l>
          <l><pb n="p.119"/>Tum vero e Gotthis patrios liquisse penates</l>
          <l>Et quosdam fugisse viros, qui fata secuti</l>
          <l>Danica, diuorum contempto Numine coelum</l>
          <l>Supposuere dolis, hostique accedere nostro:</l>
          <l>Hos meme inuito non acceptasse decebat.</l>
          <l>Postremo natura viris parere iubebat</l>
          <l>Foemineos coetus: leuibus qui mollia dextris</l>
          <l>Pensa trahant, facilesque domestica commoda versent.</l>
          <l>Arma decere viros. populosque astringere dicto.</l>
          <l>Praelia moliri, componere legibus vrbes,</l>
          <l>Et celsos titulos et ferre negocia regnis.</l>
          <l>Tandem etiam cum te videam non posse doceri</l>
          <l>Consiliis, nec velle tuis absistere ceptis:</l>
          <l>Cum progressa magis non tantum Scanica nolis</l>
          <l>Linquere rura: sed hos etiam male sana penates</l>
          <l>Concipis ingenio, et spondes tibi foedere Gotthos:</l>
          <l>Cumque etiam varijs gens vtraque quassa procellis</l>
          <l>Senserit infandas vastata per oppida clades:</l>
          <l>His equidem Margreta malis finemue modumue</l>
          <l>Nunc tibi constituam, metamque furoribus addam.</l>
          <l>Longe etiam satius ferro est decernere, quam nos</l>
          <l>Aeterno quodam ceu conflictarier igne</l>
          <l>Bellorum, et nostris cumulare pericula regnis.</l>
          <l>Est locus auricomo subiectus pascua Soli</l>
          <l><pb n="p.120"/>Planitie constratus agroque immensus aprico:</l>
          <l>Maxima foecundos vbi nunc Vestgotthia campos</l>
          <l>Explicat, ac lato prospectat in aethera vultu.</l>
          <l>Vicinis locus auctus aquis riuoque fluente.</l>
          <l>Quae Fala iam veteri dicta est plaga terrea Gottho.</l>
          <l>Hanc tibi planitiem vestitaque floribus arua</l>
          <l>Hos campos, vbi sese extendere cornua possint.</l>
          <l>Offero, non alius tantis locus aptior armis</l>
          <l>Pugnantes spectarit equos. hastasque virosque</l>
          <l>Iunget, et aequata commiserit agmina lance.</l>
          <l>Vtque dies pugnae descriptaque linea constet.</l>
          <l>Bis decimo quartum quem Februa noctibus addunt.</l>
          <l>Impauidus, coelo rem fortunante. notaui.</l>
          <l>Tum si quae tumido sub pectore robora, vel si</l>
          <l>Forte aliquam celebri maiorum nomine partam</l>
          <l>Virtutem geris, ac titulo laetaris auito:</l>
          <l>Congredere et iusti tentato volumina belli.</l>
          <l>quem tum cunque velint istinc spolia ampla referre</l>
          <l>Fata ducem, victisque viris superesse Monarcham:</l>
          <l>Hic Victor siet, ac regno potiatur vtroque:</l>
          <l>Iuraque det populis et culmina legibus ornet.</l>
          <l>At perculsa metu si bella oblata recuses.</l>
          <l>Et gelidum confusa premant tibi frigora pectus:</l>
          <l>Cede bonis: totamque mihi, qua Scania latis</l>
          <l><pb n="p.121"/>Finibus excurrit, superata pauoribus oram</l>
          <l>Redde, et surgenti causas modo discute bello.</l>
          <l>Secius aut ego nil productas agmine turmas</l>
          <l>In te victor agam: Scanosque in nostra receptos</l>
          <l>Iura, sub aeterna tranquillos pace tuebor.</l>
          <l>Et siet imperio limesque ac vltima nostro</l>
          <l>Meta fretum, vitreis qua tunditur ora procellis</l>
          <l>Et late sparsas circumfert Scania rupes.</l>
          <l>Perspectis equidem magnos Regina libellis</l>
          <l>Concipit ingenio motus, tum prima Senatu</l>
          <l>In medio laetos infracto pectore vultus</l>
          <l>Ostendens, iustis animumque assensibus implet.</l>
          <l>Indictumque capit plaudenti gutture bellum.</l>
          <l>Ceu cum dura Leo perrupit vincula, cum se</l>
          <l>Exerit in pugnas. subitisque assultibus hostem</l>
          <l>Prouocat: ac auidis gestit dare vulnera palmis.</l>
          <l>Sic Margreta diu vexata Tyrannide. longis</l>
          <l>Et vexata dolis Sueonum: sibi gaudet aperto</l>
          <l>Finiri tandem tot posse pericula bello.</l>
          <l>Addita bis decimam cumulat iam tertia nostro</l>
          <l>Messis agro. Sueonum cum iniuria crebra quietos</l>
          <l>Danorum populos et nomina nostra lacessit.</l>
          <l>Haud leuibus grassata malis: quibus arua domusque</l>
          <l>Et regni decus ingentes sensere ruinas.</l>
          <l><pb n="p.122"/>Sit finis tantis ac meta furoribus, et nunc</l>
          <l>Meque meosque dijs etiam committo. polique</l>
          <l>Praesidijs vtar. Superoque ero firma parente:</l>
          <l>ui transfert quocunque velit stabilitque potent</l>
          <l>Regna manu. spretos qui celsa in culmina mitis</l>
          <l>Euehit, ac patria cumulat bonitate Minores.</l>
          <l>Sic ait, ac vultu visa est ardere silenti.</l>
          <l>Certe equidem voto sequitur plausuque Senatus</l>
          <l>Prudentique altum mirati voce locutam</l>
          <l>Collaudant, meritisque ferunt suffragia dictis:</l>
          <l>Cum simul Estiadi concepta in verba profatur.</l>
          <l>Fili, quod nostras Alberto missus in vrbes</l>
          <l>Veneris: ingratum te non venisse putabis:</l>
          <l>Nec metuas tristi pendenda opprobria neruo.</l>
          <l>Proferrique iubet iusto quo munere Suecum</l>
          <l>Donet: et acceptum manibus cum forte teneret,</l>
          <l>Protinus argenti magnum dat habere talentum.</l>
          <l>Praemia laeta viro, reficitque benigna timentem.</l>
          <l>Addit equum, quo non alius praestantior altos</l>
          <l>Adglomerare pedes, aluumque attollere cursu</l>
          <l>Excussasue iubas celeri diffundere vento.</l>
          <l>Et simul extrema iuueni sic voce locuta est.</l>
          <l>Omnia quae Sueonum tibi sunt commissa Tyranno</l>
          <l>Percepi mandata: tuoque hic functus abito</l>
          <l><pb n="p.123"/>Liber, et haec Regi tecum responsa referto.</l>
          <l>Quam saeui molem belli, quod tempus, et aequum</l>
          <l>Haec in tela locum spacijsque extantibus aequor</l>
          <l>Obtulit, inuitam non acceptasse: daturam</l>
          <l>Meme operam sibi nunc parentem sentiat: horae</l>
          <l>Momento rebus formam Deus arbiter addet:</l>
          <l>Et dirimet celeri tam longa pericula lance.</l>
          <l>Dixerat. actutum se nuncius impiger aufert.</l>
          <l>Multa mouens animis, alio iam pectore Danos</l>
          <l>Cogitat: ac dicti pauet ardua robora belli.</l>
          <l>Perque vias iterum Suecorum in regna citato</l>
          <l>Vectus equo, multis Reginae iussa loquelis</l>
          <l>Narrat, et ingenti Sueones formidine complet</l>
          <l>Tristia subiciens populis, sed laeta Tyranno.</l>
          <l>Vt celeres Vertumne modos, incertaque formis</l>
          <l>Corpora transmutas, varioque volumine ludis.</l>
          <l>Haud secus Estiades dubijs cum vocibus omnem</l>
          <l>Sueciam agit, terretque alios aliosque secundo</l>
          <l>Omine confirmat: soli tum laeta canebat</l>
          <l>Alberto, placitisque virum sermonibus armat:</l>
          <l>Incertum quo consilio, qua callidus arte</l>
          <l>Instructus: nisi quod Sueonum fortasse necesse</l>
          <l>Iam fuit ingentes meritis succrescere luctus.</l>
          <l>Et male turbatos propter contingere Reges.</l>
          <l><pb n="p.124"/>Protinus vt celsis excessit postibus aulae.</l>
          <l>Ad Proceres conuersa viros, his legibus, inquit,</l>
          <l>Ardua venturo mihi iacta sit alea bello</l>
          <l>Dij iustos animi motus et honesta gubernent</l>
          <l>Praelia, quae patria pro libertate coacti</l>
          <l>Sumimus. Oranti succedit voce Senatus.</l>
          <l>Quem collaudatum soluit Regina: petatque</l>
          <l>Nunc sibi quisque suos, quos optat adire, penates:</l>
          <l>Eximiasque paret decreta in praelia vires.</l>
          <l>Ast vbi lenta nouas mihi Februa prima Kalendas</l>
          <l>Attulerint, iterum nostra haec ad tecta redite:</l>
          <l>Et quae tum fuerint mihi constituenda, docebo.</l>
          <l>Tertia lux aderat roseis prouecta quadrigis:</l>
          <l>Missi oratores, Sueonum cum ex orbe reuersi</l>
          <l>Offendunt subitis ardere domestica bellis:</l>
          <l>Reginamque petunt. Hic tum Grubberus atroces</l>
          <l>Rettulit Alberti fremitus, vocesque superbas</l>
          <l>Clamoresque viri, et Sueonum ludibria narrat.</l>
          <l>Quin et verba minis furialibus addita mortem</l>
          <l>Nescio quid sapere, aut manicas spirare cruentas:</l>
          <l>Ni maturato repetam patria oppida cursu.</l>
          <l>Suecia decretis quid alat sua motibus, id me</l>
          <l>Discere posse, tuas cum forte reuersus in vrbes</l>
          <l>Aspicerem subito flagrare palatia bello.</l>
          <l><pb n="p.125"/>Responsique haec summa fuit has Suecia reddit</l>
          <l>Officio grates, atque haec pro pace remittit.</l>
          <l>Confirmat Regina virum, blandisque iocata</l>
          <l>Laudat: et hac, inquit, doceas vice pectora nullo</l>
          <l>Turbari Grubbere malo, mihi vana Tyranni</l>
          <l>Guttura iam pridem et voces constare superbas</l>
          <l>Noueris: ac stolidos furibundaque in verba tumultus.</l>
          <l>Et nunc bella recens, prius huc quam tute redibas.</l>
          <l>Sunt indicta mihi: nosque in fera praelia dirus</l>
          <l>Euocat, ac regni concurrere robora poscit.</l>
          <l>Ast operam dabimus, ne res me vindice quicquam</l>
          <l>Haec detrimenti capiat, qui sceptra benignus</l>
          <l>Hac stringenda manu functo mihi patre dicauit.</l>
          <l>Is commissa suo firmauerit integra nutu:</l>
          <l>Consiliumque dabit, quo tanti summa laboris.</l>
          <l>Tantae molis opus superari pectore possit.</l>
          <l>Tu patrias Grubbere domos, tua rura reuise</l>
          <l>Componasque manus, rerumque aequabis habenas:</l>
          <l>Et tibi quae fuerint validis aptanda lacertis</l>
          <l>Arma para, ac tantis socium te laudibus adde.</l>
          <l>Sic ait, arridens. Olli calidissima pleno</l>
          <l>ne stuat ira modo, et circum praecordia regnat.</l>
          <l>Ceu cum magna lebes incendia torret: at intus</l>
          <l>Feruet aquae cumulus totoque exundat ahaeno.</l>
          <l><pb n="p.126"/>Reginae sedenim pacato pectora motu</l>
          <l>Et tranquilla meant, veluti cum gurgite summo</l>
          <l>Aequora vasta silent, nullasque dat impetus vndas.</l>
          <l>Sic curae incendunt Margretae pectus: at illa</l>
          <l>Egregias animi dotes frontemque serenam</l>
          <l>Fortiter ostentans, magnarum pondera rerum</l>
          <l>Versat, et ingenuo spondet sibi prospera vultu.</l>
          <l>Nunc Erato belli summam, Sueonumque paratas</l>
          <l>Haec in tela manus, accitaque gentibus arma.</l>
          <l>Et quibus ista viris confecta est pugna. doceto:</l>
          <l>Haud mihi res animis haec mollibus acta feroces</l>
          <l>Commisit populos: tenui neque Suecia motu</l>
          <l>Intumuit, paruasue dedit petere ampla cohortes.</l>
          <l>Multae vrbes, multaeque arces. multaeque phalanges</l>
          <l>Centibus e varijs tantos auxere furores:</l>
          <l>Accelerantque neces cumulantque ea funera bellis.</l>
          <l>Ergo vbi fatali furijsque ardentibus hora</l>
          <l>Concussa est Sueonum contempto regia coelo</l>
          <l>Contemptisque dijs: qui caeca in pectora laetas</l>
          <l>Seu curas dederant, seu spes posuere sinistras:</l>
          <l>Protinus externo se milite Suecia firmat.</l>
          <l>Assciscitque manus iuuenum: quos ante maniplos</l>
          <l>Iusserat armatae dare nomina prompta phalangi.</l>
          <l>Tum vero ingentes volitare per oppida turmas</l>
          <l><pb n="p.127"/>Confertamque manum, populique excelsa videres</l>
          <l>Pectora, et haud tenui numero glomerata vagari.</l>
          <l>Cum veluti pulso iam frigore turba volantum</l>
          <l>Ardua tecta petunt, primoque in vere frequentes</l>
          <l>Aduoluunt cuneos, templisque alludere certant.</l>
          <l>Sic peregrina manus, sic se vicinia Sueco</l>
          <l>Iungit, et elatis animos exercitus addit.</l>
          <l>Principio Albertus patrias in bella cohortes</l>
          <l>Magnopoli accersit, fratrum mercede labores</l>
          <l>Pactus, et ingentes poscens sua rura bipennes.</l>
          <l>Has equidem, nec enim res est obscura, phalanges.</l>
          <l>Agmina Varnouijs subnixa cohortibus, augent</l>
          <l>Kycini Redarique graues, fuscique Polabi,</l>
          <l>Circipanique, feris gens Sclauica mixta colonis.</l>
          <l>His animo virtus, cupidique licentia ferri</l>
          <l>Omnibus vna fuit: dextramque infundere bellis</l>
          <l>Et coniurato Sueones mucrone tueri.</l>
          <l>Is populus patrio Danos e more perosus</l>
          <l>Accelerat: gens dura manus signisque superbis</l>
          <l>Multiplices infert diuersa per oppida turmas.</l>
          <l>Sicut vbi immisso per opaca foramina Sole</l>
          <l>Aspicias multo concurrere semina fluxu.</l>
          <l>Incertasque vrgere vias, vbi nulla notari</l>
          <l>Meta laborue potest: dubis ita cursibus instant</l>
          <l><pb n="p.128"/>Corpora, et incertos peragunt tenuissima motus.</l>
          <l>Haud aliter duce Magnopoli vaga turba coibat</l>
          <l>Transmittitque fretum: totis rem viribus vrbes</l>
          <l>Vandalicae expediunt, simul et conatibus instant.</l>
          <l>Proximus accedit fulgentibus integer armis</l>
          <l>Eydorae comes, et patriae grauis accola ripae:</l>
          <l>Iohannes totos pridem cui Suecia fasces</l>
          <l>Et regni culmen sacrataque nomina sceptro</l>
          <l>Detulerat: Venero cum gens malesana petisset</l>
          <l>Holtzatico mitti fatalem e sanguine Regem.</l>
          <l>Hic ergo offici veteris memor ardua passim</l>
          <l>Robora contraxit, latos vbi Vagria campos</l>
          <l>Circuit, ac curuas obiectat in aequora ripas.</l>
          <l>Cuius et auspicijs tunc Nortalbingia plenas</l>
          <l>Fudit in arma manus, additque colonia Marsos.</l>
          <l>Instat equum domitor patrio comes auctus honore</l>
          <l>Et cuneos densat: magnasque in bella phalanges</l>
          <l>Robora magna trahit, studioque incumbit auito.</l>
          <l>Quid memorem, quas tu ditissima Marchia turmas</l>
          <l>Attuleris: lituos inflari vt sensit Hauelus.</l>
          <l>Intumuit, celeresque impellit gurgite fluctus:</l>
          <l>Acer Hauelus, et egregio memorandus ab vsu.</l>
          <l>Siue hunc Pierides, siue hunc Bellona sequatur.</l>
          <l>Marchiacos sedenim venit comes inter, in vrbe</l>
          <l><pb n="p.129"/>Cui Rupinensi patrios fortuna penates</l>
          <l>Haud lugere dedit, tristemue exsoluere vitam.</l>
          <l>Sed certe ingenio, et maturis integer annis</l>
          <l>Cum foret, huc socium promisso attraxit inani</l>
          <l>Albertus, supraque dedit confidere vires,</l>
          <l>Et nimis incertos captare in praemia montes.</l>
          <l>Accessit tamen, et sociandae plurima paci</l>
          <l>Fundamenta mouet: quanquam nihil effera cedunt</l>
          <l>Pectora consiliis: lucrumque insania damnat.</l>
          <l>Mox Viadrum quodcunque inter, lateque fluentem</l>
          <l>Accolit ac mediis suffercit fructibus Albim.</l>
          <l>Commotum est: rigidoque ciens Rhamnusia cornu</l>
          <l>Pellit in arma viros acuitque in praelia gentes.</l>
          <l>Hic Heruli, antiquum populo genus, acre citumque,</l>
          <l>Quique et arant Doxae campos, glebasque sub altis</l>
          <l>Montibus euoluunt: vbi quondam maxima Brando</l>
          <l>Dicitur aerio struxisse palatia colle.</l>
          <l>Leubucique etiam, et pubes Stoderana,Velini,</l>
          <l>Quique tenent altas diuersis tractibus vrbes.</l>
          <l>Qua vetus inflectit porrectos Marchia cursus:</l>
          <l>Circuituque graues amplo capit inclyta gentes.</l>
          <l>His equidem populis mens omnibus vna potentes</l>
          <l>Viribus exuere, et cladi submergere Danos.</l>
          <l>In Sueones igitur tam densa tendere turba</l>
          <l><pb n="p.130"/>Vt Someni ripas feriuntque agitantque procellae.</l>
          <l>Cum simul incubuit violento flatus ab Euro.</l>
          <l>Et iacit ingentes circum caua littora ventos.</l>
          <l>Denique non animis tantum, qui maxima spondent</l>
          <l>Incrementa suis captantque ex sanguine lucrum.</l>
          <l>Excellunt: armorum etiam studioque parique</l>
          <l>Exsuperant vsu, ferrumque in vulnera densant.</l>
          <l>Quis gladios hastasque graues, clypeosque decoros</l>
          <l>Loricasque canet rigidas auroque trilices.</l>
          <l>Et feret in molles vastissima pondera versus:</l>
          <l>E patrio res more liquet, gens Vandala duris</l>
          <l>Artubus, ac habili membrorum robore late</l>
          <l>Vicerit, ac gelida vallarit corpora ferro.</l>
          <l>Ergo vbi Vandalicis descriptus in vrbibus huc se</l>
          <l>Miles agit, properoque ruens petit oppida cursu:</l>
          <l>Protinus hostiles Strolsundia prompta maniplos</l>
          <l>Transuehit, ac Sueonum deferre in littora certat</l>
          <l>Nil cunctata, infesto equidem tum pectore Danis</l>
          <l>Insultabat, opesque hosti tum aduoluere nostro</l>
          <l>Praesidiumque parat: veteri pro more secundo</l>
          <l>Vsa malo, grandesque petens e foedere questus.</l>
          <l>Id simili tum iure facit parilique furore</l>
          <l>Rostochium, nec abest tantis industria factis.</l>
          <l>Vrget opus celerique fretum complere carina</l>
          <l><pb n="p.131"/>Pergit, et haec studijs nusquam cessantibus auget,</l>
          <l>Quin sua Vismarijs etiam mens ciuibus implet</l>
          <l>Hos animos. sedenim prudenti ea pectore res est</l>
          <l>Vismarijs confecta viris: nec prorsus et omnem</l>
          <l>Deposuit curam, nostrisue illudere regnis.</l>
          <l>Rostochio fortasse aliquot misisse farinae</l>
          <l>Dicitur, ac numero patrios soluisse medimnos.</l>
          <l>Caetera cauta fuit: longaeque intenta quieti</l>
          <l>Nos adit, ac solitas conflare per oppida merces.</l>
          <l>Interea pontum videas sulcare carinas</l>
          <l>Multiplices, Sueonumque inferre ea robora terris:</l>
          <l>Gotthanumque implere sinum. sinus iste per amplos</l>
          <l>Se tendit populos, atque vtraque littora fructu</l>
          <l>Eximio cumulat, clarasque aspectat in vrbes.</l>
          <l>Hic ergo excessit postquam ratis aerea portu.</l>
          <l>Et propulsa Noto pelagus secat, arma virosque</l>
          <l>Portat et accensas in Danica regna phalanges.</l>
          <l>Cumque salo vehitur. flatuque est vsa secundo</l>
          <l>Classis, et haud tristes horrescunt lintea ventos:</l>
          <l>Sic aliquem fama est media inter vela locutum.</l>
          <l>Fortunate ducum, et magno tutissime regno</l>
          <l>Rex Sueonum: cui nunc totum Deus aera, coelum,</l>
          <l>Et seruire dedit fatis humana secundis:</l>
          <l>Fortunate tua nunc demum sorte quiesce.</l>
          <l><pb n="p.132"/>En quantas tibi celsa manus, quae sidera regi</l>
          <l>Agmina decernunt. ventis spirantibus omen</l>
          <l>Concipe, et hostiles animo contemne maniplos.</l>
          <l>Iam pridem Margreta rates, quibus agminis huius</l>
          <l>Pondus e accessum prohibere miserrima posset.</l>
          <l>In statione tenet fortassis: at aethera cernis</l>
          <l>Velle aliud, contraque tibi tua prospera firmant</l>
          <l>Numina: et haud dubios promittunt astra triumphos</l>
          <l>Aut quis tela etiam nostris ferat obuia telis.</l>
          <l>Opponatque latus lateri pugnamque moretur:</l>
          <l>Et nihil auerso spectet tanta agmina vultu:</l>
          <l>Cum velut accipiter timidas proturbat alaudas,</l>
          <l>Et celeres cogit stupefacta in tecta columbas:</l>
          <l>Sic mea dextra leues angusta in praedia Danos</l>
          <l>Pellet, et obtritos adigam parere lupatis.</l>
          <l>Dixerat, exultans, plausit fera turba, iocoque</l>
          <l>Venturi lusit funesta pericula belli.</l>
          <l>Iamque dies, alterque dies processit Olympo.</l>
          <l>Cum vicina legit Calmarnica littora classis,</l>
          <l>Inter et aerios torquet retinacula montes:</l>
          <l>Ac portum subit, et laeta statione quiescit.</l>
          <l>Hic propere expediunt celsos ex ordine malos.</l>
          <l>Subducuntque lijs, et humo prymnaesia condunt:</l>
          <l>Cum simul aduenit Sueonum, spectandus in ostro</l>
          <l><pb n="p.133"/>Orator: cristas rutulo cui summa metallo</l>
          <l>Fibula nectebat, torquemque insigne nitentem</l>
          <l>Et digitis gemmas, et opus mucrone gerebat</l>
          <l>Caelatum: vt Paridis deformi Pergama raptu</l>
          <l>Traxere ingentes Helena inspirante ruinas.</l>
          <l>Idque adeo insigni confectum opus arte parique</l>
          <l>Artificis genio perductum: vt Pergama viua,</l>
          <l>Viuam Helenam, et posses viuas spectare ruinas.</l>
          <l>Hic Comites igitur toto cum milite vectos</l>
          <l>Accipit. Alberti mandato fidus in vrbes</l>
          <l>Partitur: mediosque inter fera castra colonos</l>
          <l>Diuidit, ac blanda peregrinos voce moratur.</l>
          <l>Ast eques hybernis inductus vt omnia molli</l>
          <l>Repperit aucta cibo, et nitidis carnaria porcis</l>
          <l>Exundare, gulae submittit pabula: totos</l>
          <l>In Bacchum supplere dies, consciscere mensas</l>
          <l>Et noua distento farcire tomacula ventri.</l>
          <l>Cum vero dulci spumabant pocula mulso.</l>
          <l>Quas voces, quae dicta putes tum sparsa labellis</l>
          <l>Indomitis? nihil humani lingua improba spirat,</l>
          <l>Nec bene de inuisa loquitur petulantia gente.</l>
          <l>Hos regni fines vicinaque praedia tentant:</l>
          <l>Hos suus exstimulat dictis immanibus ardor.</l>
          <l>Qui nostros in crimen agit: qui robora culpat</l>
          <l><pb n="p.134"/>Despiciens: quidam nec equis insidere Danos</l>
          <l>Posse putat, plausitque fero sibi scommate, tollunt</l>
          <l>Risum alij. si milesque in Danica regna cachinnos</l>
          <l>Atque iocos similes diuerso fundere morsu.</l>
          <l>Albertus sedenim Regalibus agmina pompis</l>
          <l>Praecipuosque duces populi et capita alta virorum</l>
          <l>Excipit assiduus. varioque et inescat honore.</l>
          <l>Ac circum regni secreta in pinguia ducit:</l>
          <l>Ostentans quid in arma ferat, quid roboris aruo</l>
          <l>Traxerit, et quantis in bella cohortibus vrget.</l>
          <l>Tum varijs agitant vicibus conuiuia, brumae</l>
          <l>Sacrificant. Thyrsoque velut bacchantur in vrbes:</l>
          <l>Et sibi fortunas superando ex hoste propinant.</l>
          <l>Nec numeris addam, quid culta Borussia, quidue</l>
          <l>Finnorum regio, quid Suecia lata, quid omnis</l>
          <l>In Boream protensa. ferisque haud impigra factis.</l>
          <l>Praesidi tellus tanta in certamina misit.</l>
          <l>Sane equidem Sueco fama est studuisse coactos</l>
          <l>Vndique terrarum populos, nusquamque vocatos</l>
          <l>Cessasse, aut promptas minuisse in praelia vires.</l>
          <l>Interea patrias tantum Regina phalanges.</l>
          <l>Et genus acre virum: quae tunc Nortuegia iusto</l>
          <l>Robora delectu misisse in praelia fertur.</l>
          <l>Ordinat, externo nihil vsa est milite, solos</l>
          <l><pb n="p.135"/>Praeter, in haec vltro veniunt qui foedera, Gotthos.</l>
          <l>Hij tum iusta parant infesto bella Tyranno</l>
          <l>Auspicijs Margreta tuis: cum viribus arma</l>
          <l>Expediunt, animisque vrgent in praelia Danos.</l>
          <l>Seque adeo socios dura in certamina iungunt.</l>
          <l>Mox regni vires infractaque pectora bellis</l>
          <l>Nobilitas accedit, in his sacra lumina templis</l>
          <l>Praecipuas partes momentaque prima tueri.</l>
          <l>Inuictasque ferunt in tanta pericula dextras.</l>
          <l>Aut quis Lundensis pulcherrima praesulis arma</l>
          <l>Nescit, et audaces bella in teterrima motus:</l>
          <l>Ille per immensos terrarum laeta recessus</l>
          <l>Praedia possedit, Scanasque euectus in vrbes</l>
          <l>Praesidet officijs: et cum vicinior esset,</l>
          <l>Haud raros Sueonum impulsus subitasque cohortes</l>
          <l>Sustinet, ac forti grassantes Marte repellit.</l>
          <l>Vnus qui murum sese irrumpentibus vltro</l>
          <l>Obicere est solitus: cum vel sua praedia victor</l>
          <l>Liberat, ostenso vel terret robore Gotthos.</l>
          <l>Huic Comitem grato iungit Roschildia ductu</l>
          <l>Eximium virtute virum, et fulgentibus armis:</l>
          <l>Cui simul exterso rutulabat lancea ferro:</l>
          <l>Et faciles in tela manus, oculosque ferebat</l>
          <l>Impauidus. qui consilis praestabat et vsu</l>
          <l><pb n="p.136"/>Multiplici rerum: veteri quod stirpe parentum</l>
          <l>Editus, ingenuas coleret placidissimus artes.</l>
          <l>Et varios regionum aditus formasque teneret.</l>
          <l>Tum vero accedit patriis promptissimus armis</l>
          <l>Antistes, triplici cui nomina splendida remo</l>
          <l>Cimbriacis augusta locis et littore durant.</l>
          <l>Ille animis studioque pari decreta secutus</l>
          <l>Bella, nihil Sueonum crudelia dicta minasque</l>
          <l>Pendet: et infracta superauit tristia mente.</l>
          <l>Acer Olaus equos aluit nitidosque bonosque</l>
          <l>Optantesque aciem, et rigidas spectare phalanges:</l>
          <l>Prima quibus lituos fremitusque audire sonantes</l>
          <l>Et pedibus differre solum, et petere arma voluptas.</l>
          <l>Quid Burglanensem referam? cui prima vetustos</l>
          <l>Intererat fortuna patres. fideique vigebat</l>
          <l>Constantis studium: virtus interrita late</l>
          <l>Excellens peperit diuersa per oppida nomen.</l>
          <l>Is Sueones merito ceu iure exosus honesti</l>
          <l>Iam belli vires susceptaque praelia firmat.</l>
          <l>Lundensique studet: cui tum sententia primas</l>
          <l>Et partes tulit, et gratos inscripsit honores.</l>
          <l>Mox sese expedijt Viburgo clarus: habenis</l>
          <l>Qui satagit fortes vrgere in bella caballos.</l>
          <l>Ipsa lacu dea quae medios Asmenia fluctus</l>
          <l><pb n="p.137"/>Temperat, ac placidos exercet in aequore motus:</l>
          <l>Audit vt Marti lituos inflarier, alte</l>
          <l>Implicuisse caput liquidis perhibetur in vndis.</l>
          <l>Et cursus reuocasse graues. lapsuque sereno</l>
          <l>Hinc atque hinc vitreos lustrasse in gurgite pisces.</l>
          <l>Certe aliquot permensa dies aequalibus vndis</l>
          <l>Strauit aquas, laetosque infert in littora vultus:</l>
          <l>Hocque adeo properas confirmat ab omine gentes.</l>
          <l>Ipse equidem Antistes fortissima pectora bellis</l>
          <l>Ordinat: ac tenui quamuis ditione gubernat.</l>
          <l>Attamen ingenuo patriae succensus amore</l>
          <l>Haud iuuenes tantum promptos in bella, sed acres</l>
          <l>Mittit equos: hastasque graues fraenosque nitentes</l>
          <l>Et galeae signum rutulantes sanguine cristas.</l>
          <l>Tum tu Riparum Princeps diuine, furentis</l>
          <l>Cui toties pelagi spectare volumina fluctu</l>
          <l>Non constante datur. varias vbi saeua procellas</l>
          <l>Aequora multiplicant, alternaque littora vellunt:</l>
          <l>Cum tua praesenti iungis fortissima bello</l>
          <l>Auxilia, ac rigidos immittis in arma clientes:</l>
          <l>Quod gestum est, magna gestum tibi parte fateri</l>
          <l>Et meminisse potes, tantos qui in praelia neruos</l>
          <l>Intuleris, tibi posteritas hanc inclyta laudem</l>
          <l>Auxerit, ac seros inter dabit ire Nepotes.</l>
          <l><pb n="p.138"/>Tandem etiam paret cui lauta Fionia praesul</l>
          <l>Valdemarus firmo suppleuit milite pugnas:</l>
          <l>Emisitque viros, qui pectora prompta ferebant.</l>
          <l>Pectora fulmineis aequata leonibus: vt cum</l>
          <l>Imbelles vaccas armentaque mollia sternunt.</l>
          <l>Tollunturque iubis, flammisque ingentibus ardent</l>
          <l>Praecipuum his igitur regno decus extitit armis:</l>
          <l>Et summum bello robur Margreta putauit.</l>
          <l>Cui succedit auis studioque et flore superba</l>
          <l>Nobilitas: quae prompta manus animumque fidemque</l>
          <l>Recte equidem eximijs ornatur honoribus aeuum:</l>
          <l>Et celsos rerum titulos, et grata nepoti</l>
          <l>Nomina venturo famamque sequentibus addit.</l>
          <l>Quis modo Basseos, Bingosque Dyrosque Globosque,</l>
          <l>Quis Lungos, Hoegosque et honesto robore Munkos,</l>
          <l>Aut tenui poterit numero comprendere Frostos?</l>
          <l>Nomina nota quidem veteri quae plurima mundo</l>
          <l>Nunc etiam famae radiosque ac aurea spargunt</l>
          <l>Lumina: et ad seros referunt sua facta Nepotes.</l>
          <l>Moeltingi, Dusique etiam, Staurskouius, Albi,</l>
          <l>Limbecci, Brockique feri, celeresque Rebingi:</l>
          <l>Birnonesque probi, Tranique et Falstrica proles,</l>
          <l>Glambeccique truces, Lyckei, et prima propago</l>
          <l>Krumporum: Frisii, Langique, ac optima pubes</l>
          <l><pb n="p.139"/>Krabborum, Starri, Lunones: denique Koosi</l>
          <l>Vonsaeique: pari quibus ibat acumine Skramus</l>
          <l>Bildonesque boni, et Goiorum plurima virtus</l>
          <l>Bannerique graues, tum Roosenkrantzius illo</l>
          <l>Praecipuos inter secloque ac ordine: sed non</l>
          <l>Cognitus hoc etiam, quo postea nomine late</l>
          <l>Cognitus heroas inter foelixque bonusque</l>
          <l>Claruit, ac celebri venientum laude nitebat.</l>
          <l>Aut ego quid Groenos, quid Sparros, quidue modestos</l>
          <l>Hic Roosensparros, Fastijgos et Santbergos</l>
          <l>Commemorem: certe vetus est et plurima stirpis</l>
          <l>Nobilium series, Dano quae strenua Regi</l>
          <l>Militat ac patriae sese hostibus obijcit: istud</l>
          <l>Seu genus antiquis Maiorum floribus exit:</l>
          <l>Siue huc translatum nostris coalescit in aruis</l>
          <l>Et sibi lucra petit. Sedenim duo fulmina belli</l>
          <l>Holgerus Truttoque, sati te Patre Gregori,</l>
          <l>Eximijs rigidos contendere viribus enses.</l>
          <l>Hi, velut esuriem cum passus ouilia circum</l>
          <l>Errat, et atroci saeuit lupus aduena rictu.</l>
          <l>Dilaniatque boues aut dissipat acer: in hostem</l>
          <l>Sic equidem Suecum grassati, auertere certant</l>
          <l>Funera, quae varijs incursibus antea Scanis</l>
          <l>Intulit iste viris, subitisque tumultibus agros</l>
          <l><pb n="p.140"/>Turbat, et haud dicto cumulat loca Danica bello.</l>
          <l>Vsque adeo primis exposta assultibus vna</l>
          <l>Scania semper erat: semperque obnoxia curis</l>
          <l>Vicinas tolerat scelerata in vulnera dextras.</l>
          <l>Nec tamen hac tellus praestantior altera durum</l>
          <l>Prospicit in Boream: quae sicut in inclyta laetae</l>
          <l>Munera naturae camposque ac oppida surgit:</l>
          <l>Sic exculta viros magna virtute parique</l>
          <l>Ingenio claros semper tulit: vna vetustos</l>
          <l>Quae patriae mores nostra haec in tempora mittit:</l>
          <l>Atque aliquid quod tu rectum discreueris, edit.</l>
        </lg>
      </div>
      <div>
        <head>
          <reg>6. bog</reg>
          <orig>C. ERASMI MICHAELII<lb/> LAETI,<lb/> MARGARETICORVM<lb/> LIBER VI.</orig>
        </head>
        <lg>
          <l>Vertitur astrifero Sol curru vectus in orbe,</l>
          <l>Et nitidam interea dilatant sidera lucem:</l>
          <l>Februa cum celeres adducunt festa Kalendas</l>
          <l>Adducuntque diem, Procerum quo turba coiret</l>
          <l><pb n="p.141"/>Descriptasque manus in Gotthica praelia mittat.</l>
          <l>Cum simul Hafniacam succedit gratus in vrbem</l>
          <l>Nuncius, ac toto transmissas aequore narrat</l>
          <l>Accelerare manus: Dominaeque sub atria ferri</l>
          <l>Agmina Cimbriacis delecta e gentibus, et quos</l>
          <l>Omnis in arma viros Prouincia mittere posset.</l>
          <l>Millia multa quidem: gladio quibus omnibus altos</l>
          <l>Rumpere thoraces, Sueonumque impellere turbas</l>
          <l>Mens fuit, ac late strages proferre cruentas.</l>
          <l>Illa per immensos excurrit terra recessus.</l>
          <l>Et Boream porrecta petit. mediasque per vndas</l>
          <l>Diuidit Oceanum, longisque ambagibus exit.</l>
          <l>Terra virum studijque ferax et nobilis aruo</l>
          <l>Pectoribusque bonis: animo quibus alta voluptas</l>
          <l>Bella sequi belloque mori, si forsan honestam</l>
          <l>Arma per et cuneos pariant ea praelia laudem.</l>
          <l>Tum sua non dubijs foecunda Fionia telis</l>
          <l>Robora traduxit, Sprouensiaque aequora puppe</l>
          <l>Praeterit, ac ratibus Korsoras legit arenas.</l>
          <l>Hinc gleba foelix et agris Lollandia rectis</l>
          <l>Casside munitos iuuenes clypeisque decoros.</l>
          <l>Et fera torquentes iterato pila lacerto</l>
          <l>Expedit. his socias adiecit Falstria dextras,</l>
          <l>Adiecitque suos breuibus Langlandia peltis,</l>
          <l><pb n="p.142"/>Eximium numeris agmen. Sialandia diues</l>
          <l>Cui sua transscripto mox robora milite iungit,</l>
          <l>Iungit equos turmasque virum, cuneosque recenset</l>
          <l>Et coniurato properant ad praelia Marte.</l>
          <l>Denique quis fidos patria haec in praelia narret</l>
          <l>Agricolas: qui sponte manus animumque ferebant.</l>
          <l>Et vouere citas peregrina in vulnera dextras.</l>
          <l>Hoc genus in Sueones igitur communia claris</l>
          <l>Extulit arma viris, patrioque fauentia regno</l>
          <l>Tela mouent, nullis obnoxia tela ruinis.</l>
          <l>Quam Regina manum cum confluxisse videret,</l>
          <l>Condictumque diem patrias seruasse phalanges:</l>
          <l>Officij memores celebrat. propereque iubebat</l>
          <l>Delectus agier cuneisque adhiberier aequos</l>
          <l>Censores: quibus et res bellica nota magistris</l>
          <l>Et foret in patriam studio mens aucta salutem.</l>
          <l>Est in conspectu, celsas vbi Martia turres</l>
          <l>Hafnia sublimi diductas robore tollit,</l>
          <l>Campus agro diues, laetoque notabilis aruo:</l>
          <l>Planus, et aequatos referens in pascua vultus.</l>
          <l>Hunc Regina locum censendo militi, et armis</l>
          <l>Lustrandis delegit. adest pro more Senatus</l>
          <l>Spectanti. dominamque animis confirmat at illa</l>
          <l>Nemo equidem melius, neque quisquam promptius acti</l>
          <l><pb n="p.143"/>Aspicit obtutu: tanta est industria, tanti</l>
          <l>Hortatus, tantae benefacta in singula laudes.</l>
          <l>Huic tamen officio tum praesidet arduus armis.</l>
          <l>Arduus ingenio et transmissis viuidus annis</l>
          <l>Offenus: qui natus auo praestante Stigoto</l>
          <l>Fulmineoque grauique (sacrum cui nomen ab Albo</l>
          <l>Venerat) ac prisco Maiorum clarus honore</l>
          <l>Fortunam virtute colit, constansque tuetur.</l>
          <l>Huic omnes Martis Labyrinthi, huic nota fuere</l>
          <l>Arma viro: quibus aut saeuos propellier hostes,</l>
          <l>Aut sua cuique putes praecingi corpora posse.</l>
          <l>Singula quapropter vigili cum mensus ocello</l>
          <l>Prospicit, aequatis aduertit lumina rebus:</l>
          <l>Informatque aciem monitis, omenque secundat.</l>
          <l>At simul vt campo res est confecta, maniplos</l>
          <l>Oceano propere traduci in Scanica iussit</l>
          <l>Littora. confestim ratibus tanta agmina pontum</l>
          <l>Exsuperant, fluctusque terunt, et caerula versant</l>
          <l>Aequora, qua geminos dirimunt freta Scanica montes:</l>
          <l>Et minor oppositas traiectus mittit in vrbes.</l>
          <l>Interea Hafniacos repetit Margreta penates,</l>
          <l>Diuinumque vocat consueta in tecta Senatum:</l>
          <l>Impatiensque morae non longa ambage profatur.</l>
          <l>Quae mihi prima viri poterant suffragia dici</l>
          <l><pb n="p.144"/>Omnia iam dudum cum certe expensa probarim.</l>
          <l>Consilijs vltro vestris accessimus, ast iam</l>
          <l>Quae nostris Sueonum monitis responsa Tyrannus</l>
          <l>Praestitit, auditum est, flammas spirare. minasque</l>
          <l>Certaque bella sequi. nostrisque illudere regnis.</l>
          <l>Quod quanquam merito turbare ea pectora posset</l>
          <l>Foemineo tantum quae robore fulta labantes</l>
          <l>Admittunt animos, raroque in tristia perstant:</l>
          <l>Me tamen afflictam solor, metamque laborum</l>
          <l>Principe sub Christo posui, tum nostra coegi</l>
          <l>Praesidia, et patrias contraxi in praelia vires.</l>
          <l>Contraxique manus. quas nunc mihi tendere scitis</l>
          <l>In Sueones. ferat officio rata praemia vestro</l>
          <l>Posteritas: animoque Deus tibi iusta secundet:</l>
          <l>Praebueris fidam quod in haec mihi foedera mentem.</l>
          <l>Praeterea totas descripsi in bella cohortes</l>
          <l>Exciuique tuba, et numero constante redegi</l>
          <l>In cuneos, quascunque etiam Nortuegia vires</l>
          <l>Et quod robur alit: mihi venerit aucta feroci</l>
          <l>Milite, qui patrias feret haec in bella bipennes.</l>
          <l>Etsi autem numero Sueonum Rex vincat, et in nos</l>
          <l>Ingentem populorum aciem, ceu clara per vrbes</l>
          <l>Fama volat, forti constantem robore ducat:</l>
          <l>Cum minime externo prohiberi milite posset.</l>
          <l><pb n="p.145"/>Quod Notios spirare dedit coelumque Deusque</l>
          <l>Atque agere aduersos nostra haec in littora fluctus:</l>
          <l>Attamen aethereo prorsus confisa parente</l>
          <l>Spes animo rectas concepimus. Omnia Christo</l>
          <l>Sub duce supremo mihi successura: perinde</l>
          <l>Vt quae iusta solent spretis succedere regnis.</l>
          <l>Id superest, vera vt decernam lance, cui rem</l>
          <l>Hanc tantam et nostri committam robora regni</l>
          <l>Expertoque acrique viro: cui pareat vni</l>
          <l>Miles, et ad cuius consistant iussa phalanges:</l>
          <l>Seque adeo motis exercitus explicet alis.</l>
          <l>Id faciam: quod ab his me partibus inuida Sexus</l>
          <l>Conditio pepulit, bellique exegit ab armis.</l>
          <l>Hanc mihi consilio partem, diuine Senatus.</l>
          <l>Expedias res haec fortunae est maxima nostrae:</l>
          <l>Quae si firma siet, spes est consistere posse</l>
          <l>Caetera. Sic dixit: fusosque in sidera vultus</l>
          <l>Extulit, ac sese prohiberi hac sorte dolebat.</l>
          <l>Cum Proceres laeta Reginam voce secuti</l>
          <l>Consilium laudant, animumque assensibus implent.</l>
          <l>Et fortem durare iubent: tum fidere diuis.</l>
          <l>Et supero patriae deferre negocia coelo.</l>
          <l>Haud semper, numero qui praestat in arma, secundos</l>
          <l>Rettulit euentus, alto Deus vnus Olympo</l>
          <l><pb n="p.146"/>Praesidet, is stultos humana in gente furores</l>
          <l>Iudicat. ac vanos actorum ponderat ignes.</l>
          <l>Causa est, ac animi pietas, quae teque tuosque</l>
          <l>Asserat, ac laetis inscripserit arma triumphis.</l>
          <l>Nunc igitur belli cum poscant fulmina gnarum</l>
          <l>anta aliquem, ducis officio qui functus habenis</l>
          <l>Imperet, ac forti committat praelia ductu:</l>
          <l>Tu Regina virum memora, cui tute phalanges</l>
          <l>Subdere, et haec patriae deferre negocia velles.</l>
          <l>Nec cunctata diu, fortem designat suarum,</l>
          <l>Lyckea cui prima domo fortuna beatos</l>
          <l>Attulit exortus vitae. genioque secundo</l>
          <l>In patriae magnos succrescere iussit honores.</l>
          <l>Vixerat ille diu Latijs excultus in oris:</l>
          <l>Insubresque viros et Cisalpina secutus</l>
          <l>Regna, fero didicit rigidas certamine gentes</l>
          <l>Atterere, et grandi populos inuoluere luctu:</l>
          <l>Tempore Romuleas acer Galeatius vrbes</l>
          <l>Quo premit, ac forti Latios domat ense Tyrannos:</l>
          <l>Et congesta manu praeruptis oppida saxis</l>
          <l>Occupat. Huic igitur primis Lyckeus vt annis</l>
          <l>Militat, ac facilem durat sub Marte iuuentam</l>
          <l>Bellorum varias discit solertior artes:</l>
          <l>Bellorumque vsus varios, stratagemata, fraudes,</l>
          <l><pb n="p.147"/>Atque hostem captare modos, et frangere victum.</l>
          <l>Eximius forma, mentem bonus, integer aeuum</l>
          <l>Atque artus: rutulam cui circum tempora barbam</l>
          <l>Dij posuere viro, geminasque in lumina stellas</l>
          <l>Inserere, et latam proferre sub aethera frontem.</l>
          <l>Cui nunc ter decimam cumulato sidera messem</l>
          <l>Et tria lustra dabant. inerat prudentia menti</l>
          <l>Quae summis par rebus erat: largissimus auri</l>
          <l>Officijque, parum qui blandis guttura dictis</l>
          <l>Venditat. aut miseros promisso ludit inani.</l>
          <l>Hunc igitur Margreta ducem cum legit. honesto</l>
          <l>Protinus adiungit suffragia more Senatus</l>
          <l>Decretumque probat: tum sic Dea vocibus infit</l>
          <l>Laetior, ac molli tendit praecordia dicto.</l>
          <l>Altera pars nostri. Proceres confecta laboris</l>
          <l>Cessit, et aspirant iustos mihi Numina cursus.</l>
          <l>Hoc, alias duris mihi cognite rebus Iuare</l>
          <l>Exorem sine te: faciles cape pectore motus.</l>
          <l>Atque animo patriae gratam meditare salutem.</l>
          <l>Tecta virum, populique domos adytumque Deorum.</l>
          <l>Et decus hoc, veteri maiorum stirpe relictum</l>
          <l>Quod gerimus, totum tibi nos committimus: aude</l>
          <l>Hanc ductare manum. turmasque vrgere volantes.</l>
          <l>Auspicijs fer tela meis, monituque phalanges</l>
          <l><pb n="p.148"/>Dirige, et aequato moderare pericula sensu.</l>
          <l>Tu belli variasque vices, tu praelia nosti,</l>
          <l>Et seruire meae das tempora iusta phalangi.</l>
          <l>Dixerat. Ille diu mentem stupefactus inhaesit</l>
          <l>Subdubitans. tandem patrias crebrescere voces</l>
          <l>Vt videt, ac sacros vrgere haec iussa parentes:</l>
          <l>Intulit aetherijs oculosque et lumina flammis,</l>
          <l>Et Dominae quae sancta dari responsa decebat.</l>
          <l>Rettulit ingenuus. Non hanc se exposcere laudem.</l>
          <l>Non titulos, minimum esse quidem, quo excellat in armis</l>
          <l>Exsuperetue: nec hoc tantis confidere rebus</l>
          <l>Militiaeue ducem se credere, maxima Virtus</l>
          <l>Consiliumque viris meritos firmarit honores:</l>
          <l>Et ferat haud pauidas tanta in certamina dextras.</l>
          <l>Nec tamen officio frustrabere moesta. supremum</l>
          <l>Esse velis si me bello caput: et tua nostro</l>
          <l>Praelia Marte geri, nihil hic formidine pressus</l>
          <l>Defugiam: nihil hic Latijs quia viximus oris</l>
          <l>Foeminea nos tela manu torquere putabis.</l>
          <l>Haud equidem timido didici sub Principe dura</l>
          <l>Bella sequi, varijs consulta exercita fatis.</l>
          <l>Et populi strages, et maxima praelia vidi.</l>
          <l>Inter et ipse fui calido cum rura cruore</l>
          <l>Spargier, et circum cumulari tanta videres</l>
          <l><pb n="p.149"/>Funera, sublimi spectares vertice quantum</l>
          <l>Nubibus aerios proferre cacumina montes.</l>
          <l>Matrona scit, Rhodanusque celer frendensque Garumna,</l>
          <l>Scit Padus, ac Athesis: quantumque in ditia currit</l>
          <l>Prata solum, molles vbi frugifer explicat vndas</l>
          <l>Mincius, et tardos transmittit in aequora fluctus.</l>
          <l>Denique quid Sueonum rupes. quid maxima spectant</l>
          <l>Robora Gotthorum primis ego Tyro sub annis</l>
          <l>Perspexi. quem nunc venturis caedibus offert</l>
          <l>Albertus, magno rerum mihi cognitus vsu</l>
          <l>Est locus, haud cuiquam domus est sua notior, et nunc</l>
          <l>Si patriae constans nostrum sententia bello</l>
          <l>Exigat officium, tantis ego nostra periclis</l>
          <l>Omnia detulerim foelix mihi tempus oriri</l>
          <l>Id statuam, quo vel referat victoria saluum:</l>
          <l>Vel me conflictu vita spoliarit honesto,</l>
          <l>Atque acies inter medias mihi funera constent.</l>
          <l>Dij tribuant iustas in tanta pericula vires:</l>
          <l>Nec mea venturo sordescant facta nepoti.</l>
          <l>Sic ait. Illa quidem sacro sese omine motam,</l>
          <l>Auspicibusque dijs tantos committere ductus</l>
          <l>Testatur: dextraque pium confirmat: et isto</l>
          <l>Pignore commissi pandit rata munera belli.</l>
          <l>Succedunt voto Proceres, hortantur Iuarum.</l>
          <l><pb n="p.150"/>Accenduntque simul. patrij res maxima regni</l>
          <l>Nunc humeris vir clare tuis imposta recumbit.</l>
          <l>Grande onus, at diuis te sustentantibus omnem</l>
          <l>Vince metum, coelo nihil est quod Principe durum</l>
          <l>Quoque iuuante putes humanis viribus impar.</l>
          <l>Ille autem inclinans dextram comprendit, onusque</l>
          <l>Impositum capit, ac tali se voce sacrauit</l>
          <l>Deuouitque Deo, referant mihi Numina fructus</l>
          <l>Quos merear, si quid vel vita fidesque manusque</l>
          <l>Vel poterit bello virtus infracta mereri.</l>
          <l>Interea ne quid turbaris pectora: nec te</l>
          <l>Sollicitam afflictes. dubios expelle timores,</l>
          <l>Atque animum coelo fretumque Tonante serena.</l>
          <l>Hoc te vnum Regina peto: si ducere turmas</l>
          <l>Et me signa fero iubeas opponere Gottho:</l>
          <l>Id solers age consilijs factoque secundo:</l>
          <l>Vt fieri quae tute velis intelligat acer</l>
          <l>Miles, et arbitrio seque et sua feruida nostro</l>
          <l>Pectora subijciat: non nostris iussibus obstet</l>
          <l>Nec ferat aduersos sacra in mandata susurros.</l>
          <l>Haud quicquam turbent, praecepta nec vlla morentur</l>
          <l>Fabellis: nostros neque quisquam inquirat in actus.</l>
          <l>Eque suo stultus fingat diuersa cerebro.</l>
          <l>Nos operam dabimus, bene res vt tanta geratur,</l>
          <l><pb n="p.151"/>Auspicijs Rex Christe tuis: Sueonesque quiescant,</l>
          <l>Et minor hinc vanas iactantia mouerit vrbes.</l>
          <l>Sic dixit, cum laeta manu iam prendit Iuarum,</l>
          <l>Et curaturam recipit, quo quisque locumque</l>
          <l>Officiumque suum sciat, et sibi iussa sequatur.</l>
          <l>In reliquis id agas quod rerum certa requirat</l>
          <l>Et belli ratio, qui parent legibus, istos</l>
          <l>Collaudes, qui non, violento cogere ferro</l>
          <l>Hos te posse putes. sarto tibi iure feroces</l>
          <l>Admoneas, poenaue graui sub signa reposcas.</l>
          <l>Sic Regina, loco surgens quae deinde Senatum</l>
          <l>Soluit: et e numero delectos vrget equestres</l>
          <l>Ire viros, ipsam quae tum comitata sequatur</l>
          <l>Pars dominam. reliquis abitu dignata beati</l>
          <l>Admonet officij, iusque in pia pectora mittit.</l>
          <l>Et nunc nostra, inquit. coelesti regna Tonanti</l>
          <l>Et patri committo Deo: qui summus Olympo</l>
          <l>Cum Rector siet, ac mentes inflectat agatque</l>
          <l>Quo velit, et tenui compescat iurgia motu:</l>
          <l>Is populos, nostrique status et culmina regni</l>
          <l>Seruet, et hos animo placatus firmet honores.</l>
          <l>Tu vero patrijs ne desis inclyte rebus:</l>
          <l>Nec studio desis, quo meme aduersa pauentem</l>
          <l>Erigere, et moestam solari munere possis.</l>
          <l><pb n="p.152"/>Fac sacro stent cuncta gradu: ne iniuria quenquam</l>
          <l>Laedat, et inuisa miseros vel lege grauarit,</l>
          <l>Vel meritum praeter scelerato obiecerit ensi.</l>
          <l>Quod iustum est agite, et Christo sub vindice rectum</l>
          <l>Perficite, in nullo mens sit sibi conscia facto.</l>
          <l>Vicerit externos, qui se quoque vicit, honestum est</l>
          <l>Nec nocuisse bonis, nec praemia sancta malignis</l>
          <l>Asserere, et curua metiri facta bilance.</l>
          <l>Quae grauiora premant fortasse negocia: ceu cum</l>
          <l>Non facile expedias quae sit sententia dicto.</l>
          <l>Maioresue serant populis certamina lites:</l>
          <l>In reditus tranquilla meos seruata quiescant.</l>
          <l>Interea bellis quanquam non tristibus inter</l>
          <l>Esse queam: neque enim duris me sexus in armis</l>
          <l>Esse sinit: spacijs tamen haud distantibus inde</l>
          <l>Abfuerim. fortasse aliquid praesentia nostri</l>
          <l>Conferet, ac patrio subtendet robora bello.</l>
          <l>Finierat, superosque simul testata. Senatum</l>
          <l>Dimittit, properantur equi, leuibusque iugales</l>
          <l>Curribus impediunt. facili pars esseda canto</l>
          <l>Subruit: vrgentes alij conscendere rhedas</l>
          <l>Et cursu proferre gradus, mora nulla, per amplas</l>
          <l>Inuehitur Regina vrbes, pariterque quadrigis</l>
          <l>Pergit, vt impulso cum turbine parua feruntur</l>
          <l><pb n="p.153"/>Nauigia: haud facile est oculos defigere malis.</l>
          <l>Atque acie cursus protrusaque rostra tueri.</l>
          <l>Sic Scanos Regina petit. freta transit et vndas.</l>
          <l>Qua diuulsa breui saliunt maria ardua fluctu.</l>
          <l>Atque Helsingburgum prospectat littus in vrbem.</l>
          <l>Inde celer Lundam curru venit. Illa priori</l>
          <l>Vrbs seclo meritis praestabat honoribus, et re</l>
          <l>Lautior in reliquas sua commoda transtulit vrbes:</l>
          <l>Foecundoque colit ditissima praedia monte.</l>
          <l>Huc igitur multo ante duces Margreta iubebat</l>
          <l>Confluere, immanis caperent vt munera belli:</l>
          <l>Officijque gradus, neruosque et vincula iustae</l>
          <l>Militiae acceptent, seque in sua foedera iungant.</l>
          <l>Ipsa etiam accedens pernici laeta volatu</l>
          <l>Vrbem adit, ac prima tum demum ibi nocte quiescit.</l>
          <l>Multa mouens animo diuos veneratur, et omnem</l>
          <l>Militiae euentum soli pia credere Christo.</l>
          <l>Iamque dies aderat roseo prouectus ab Ortu,</l>
          <l>Februa cui decimam tribuere piamina lucem:</l>
          <l>Cum simul egregios Regina iubebat in aedem</l>
          <l>Acciri Proceres, cui prunis tostus acerbis</l>
          <l>Craticulamque gerens tum Martyr praesidet, amplo</l>
          <l>Diues agro, lateque bonis opulentus opimis.</l>
          <l>Huc ergo ingrediens celeri comitata ministro</l>
          <l><pb n="p.154"/>Et stipata latus diuino Antistite, quo tum</l>
          <l>Scania ceu vero foelix erat aucta parente,</l>
          <l>Deuenerata Deos primum consistit: et inde</l>
          <l>In medios progressa graui sic voce morantes</l>
          <l>Alloquitur nec abest facundis gratia dictis.</l>
          <l>Inclyta maiorum soboles: et honesta meorum</l>
          <l>Nobilitas: quo me superi florente beatam</l>
          <l>Ordine decernunt: regnique haec sceptra tueri</l>
          <l>Et proferre iubent certisque augere triumphis.</l>
          <l>Quae me causa tuas vrgere in praelia vires</l>
          <l>Impulit, ac patrias conferre in bella phalanges.</l>
          <l>Ignorare nequis: mecum qui longa tumultus</l>
          <l>Assidui pateris, scelerataque iurgia damnas.</l>
          <l>Et nunc praeteriti repeto nihil acta furoris</l>
          <l>Hostilesue minas, nec quid mihi publica sparsit</l>
          <l>Hactenus aura mali: dum sese Albertus in iras</l>
          <l>Concitat, ac nostris illudit subdolus armis.</l>
          <l>Res ea iam pridem late volat, obuia saeuis</l>
          <l>Iudicijs hominum. qui vel plausere superbo:</l>
          <l>Vel miseros odijs nihil infestare verentur.</l>
          <l>Scilicet humanae quo demum more, quibusque</l>
          <l>Interdum dictis ignota negocia gentes</l>
          <l>Exagitare solent: dubijs cum plurima rebus</l>
          <l>Ceu tamen haud dubijs cumulant fastidia verbis.</l>
          <l><pb n="p.155"/>At nihil auersae populorum vocibus vsquam</l>
          <l>Cessimus officio motos a Rege tumultus</l>
          <l>Et temere immissas vicina in rura cohortes</l>
          <l>Fregimus, aurato piscatur Suecia reti:</l>
          <l>Et magno constant stratagemata perfida Gottho.</l>
          <l>Quos tibi successus et honestae nomina laudis</l>
          <l>Deferimus, qui cum superis potiare secundis.</l>
          <l>In nos magna tuae virtutis fama redundat.</l>
          <l>Meque adeo obstrictam tibi grata in praemia reddit.</l>
          <l>Sed quid ego haec cunctis iam pridem nota? parumne</l>
          <l>Esse putes, veteri laudem virtute mereri.</l>
          <l>Ni tibi praesenti cumuletur gloria facto</l>
          <l>Consistatque fides: patriae quae rebus asylum</l>
          <l>Praebuit, ac nostros etiamnum durat in vsus:</l>
          <l>Di tibi pro meritis, quantum dare coelica possunt</l>
          <l>Numina, dispensent. sed et eluctarier hisce</l>
          <l>Si fortuna malis et mens sibi conscia recti</l>
          <l>Afflictam me aliquando sinant, votoque potiri:</l>
          <l>Haud quicquam ingratae studio certasse querare.</l>
          <l>Interea veteri pro consuetudine fasces</l>
          <l>Imperijque gradus, quantum potes assere, bellis</l>
          <l>Nunc equidem accingor, patriasque accerso phalanges</l>
          <l>Alberto permota, trucique et prorsus habente</l>
          <l>Nil rationis, inest auido vis effera Regi</l>
          <l><pb n="p.156"/>Impatiensque sui natura accensa nocendi</l>
          <l>Proposito, quo me, si quid fera vota secundent</l>
          <l>Optanti: patrijs satagit depellere regnis:</l>
          <l>Et mea multiplici dispergere commoda flexu.</l>
          <l>Hinc igitur stant iustae acies, exercitus alae.</l>
          <l>Cornua, et ex omni contracta frequentia regno.</l>
          <l>Quo mihi nunc cuneo, et populorum classe Tyranni</l>
          <l>Regia tentanda est, longique iniuria belli</l>
          <l>Vindicibus pendenda dijs, num ferre necesse est</l>
          <l>Quae vobis cumulat diuturna opprobria Danis?</l>
          <l>Et mihi certa quidem spes est prosperrima Christo</l>
          <l>Sub duce bellorum peragi certamina posse.</l>
          <l>Quo vos laeta velim nulloque imbuta timore.</l>
          <l>Principe vexillis submittere pectora nostris</l>
          <l>Virtutemque sequi: qua gens mihi Danica semper</l>
          <l>Cognita, et est nostro iam pridem accepta parenti.</l>
          <l>Cumque mihi haud fas sit medijs consistere pugnis,</l>
          <l>Conflictuque manus serere, et ductare cohortes:</l>
          <l>Haec mihi foemineo quod vis sit perdita sexu.</l>
          <l>Et ratione veter. alium tibi trado Senatu</l>
          <l>Iudice, qui nostras decreta in praelia praestet</l>
          <l>Sustineatque vices. quae postquam dixit, honeste</l>
          <l>Acceptum media Lyckeum sistit in aede</l>
          <l>Commendatque ducem populis, ac talia fatur.</l>
          <l><pb n="p.157"/>Hunc habeas inuicta virum gens Danica, cuius</l>
          <l>Imperio parere velis: quo Principe laetum</l>
          <l>Militiae exantlabis opus, belloque superbum</l>
          <l>Compescas, mea nunc qui prouocat arma Tyrannum:</l>
          <l>Et spreuisse tuos audet temerarius enses.</l>
          <l>Conticuitque parum. tum vero vt voce locuta est,</l>
          <l>Sic subicit. partam tibi gens ita rere salutem</l>
          <l>Et fortunato superanda pericula bello</l>
          <l>Si ducis imperio non detrectanda putabis</l>
          <l>Obsequia: at prompto facias animoque parato</l>
          <l>Quae fieri mandet, quibus et parere necesse est.</l>
          <l>Tum vero Proceres, et tu mihi Danica pubes</l>
          <l>Ipsa virum nosti, quantis tibi militat annis</l>
          <l>Quanto vsu. neque enim me ignauo credere turmas</l>
          <l>Atque haec bella vides. Latij prudentia mundi.</l>
          <l>Atque artes Sueonum: tum si qua industria Callo.</l>
          <l>Omnia Lyckeo comperta fatebere nostro.</l>
          <l>Hunc igitur belloque ducem, monitisque magistrum</l>
          <l>Accipite o Proceres: cuius sibi quisque putabit</l>
          <l>Imperium nullis violandum motibus esse:</l>
          <l>Ni poenas etiam, si quis praefractus obire</l>
          <l>Iussa neget, metuisse velit. culpamque piare:</l>
          <l>Et luere effraenes quae fas sentire maniplos.</l>
          <l>Sic ait: ac humeris Chlamydem subtendit Iuaro</l>
          <l><pb n="p.158"/>Purpuream, belli decus atque insigne probati</l>
          <l>Supremique Ducis, quae postquam appensa nitentes</l>
          <l>Pandebat limbo gemmas, tum voce sequuntur</l>
          <l>Ingenua, templo quicunque astare: petuntque</l>
          <l>Collaudantque virum, fusisque in sidera dictis</l>
          <l>Ingeminant plausum, et dominae spem vultibus augent.</l>
          <l>Illa nihil contra, iunctis sed brachia palmis</l>
          <l>Extulit in coelos, populique ad iussa quiescens</l>
          <l>Se sibi confirmat, curasque in gaudia voluit.</l>
          <l>Atque haec gesta quidem sic sunt, conuiuia laetis</l>
          <l>Perficit Antistes, meritisque adiungere mensis.</l>
          <l>Cum coelum interea propulsis vertitur horis</l>
          <l>Alternatque diem: subitas Venus aurea flammas</l>
          <l>Mane iacit, propterque oritur placidissima Phoebum,</l>
          <l>Et tulit eoo radiantia lumina mundo.</l>
          <l>Hinc digressa quidem casto Regina cubili</l>
          <l>Sacrorum de more petit solennia templis:</l>
          <l>Et precibus venerata Deum, commendat Olympo</l>
          <l>Omnia quae patrio iam ducit robora bello.</l>
          <l>Inde ministerio non paruos obtulit aeris</l>
          <l>Depacti cumulos: argenti pondus et auro</l>
          <l>Inductum calicem, sacrata numismata voto.</l>
          <l>Mox abitum maturat, equosque educier acres</l>
          <l>Praecipit. Hic celeri Lyckeum voce vocatum</l>
          <l><pb n="p.159"/>Admonet, atque graui tum protinus ore locuta est.</l>
          <l>Lyckee, ante alios multo mihi charior vnus:</l>
          <l>Et meritis adamandae tuis: cui Numina saeuos</l>
          <l>Sternere, et infestis tribuant premere ensibus hostes:</l>
          <l>Sis genio foelix, et nunc tibi contrahe nostros</l>
          <l>Ductor equos, animumque vocatis omnibus adde,</l>
          <l>Et si quid monitis opus est, decerne, facessat</l>
          <l>Omnis vbique mora, et quantum potes impiger insta</l>
          <l>Proposito, ac celeri cursus lege tramite nostros.</l>
          <l>Vnum oro: totis animis connitere, toto</l>
          <l>Consilio, vt minima laedantur clade coloni.</l>
          <l>Qua tu cunque graues circum regione cohortes</l>
          <l>Ducis, et hac forti calcas mea rura phalange.</l>
          <l>Nunc ego praecedam, et venienti castra parabo</l>
          <l>Vardburgi, refici quo miles possit, et istic</l>
          <l>Saltem aliquot durare dies, operirier hostem</l>
          <l>Grataque curato submittere pabula ventri.</l>
          <l>Huc transmissa etenim leuibus multo ante carinis</l>
          <l>Aurea dona iacent Cereris, ditissima regni</l>
          <l>Munera, quae faciles cumulabant tota coloni:</l>
          <l>Vt nec equos, nec dura viros affligere possit</l>
          <l>Aut tardare fames, ego te praecessero quantum</l>
          <l>Seiungant nostras bidui discrimina turmas.</l>
          <l>Dixerat. Hic subita velut actus nube reuertit</l>
          <l><pb n="p.160"/>Hafniaca pridem quem miserat vrbe vocatum,</l>
          <l>Nortuagios in bella viros. Ille impiger vt se</l>
          <l>Intulit in Dominae conspectum, narrat honestae</l>
          <l>E Borea gentis quae sit constantia: quae vis</l>
          <l>Pectoris, ac quantum ferat in certamina robur.</l>
          <l>Ante aliud tamen ingenium solertis, et iras</l>
          <l>Ingentes, alacremque refert in praelia mentem:</l>
          <l>Quae sitit hostiles libare in vulnera dextras.</l>
          <l>Siue vtraque aciem coniungi ex gente iubebis:</l>
          <l>Seu mage quamque velis proprijs ceu viribus omnes</l>
          <l>Hos tentare aditus, hostem quibus opprimat, hic se</l>
          <l>In quosuis visae casusque et iussa paratam</l>
          <l>Esse refert. auido gens haec Nortuegica motu</l>
          <l>Expetit inuiso Sueonum se opponere Regi,</l>
          <l>Et finire minas: patriosque ex hoste penates</l>
          <l>Asserere, et duro pacem sibi condere ferro.</l>
          <l>Vtque falerna bibunt auido mera gutture, si quos</l>
          <l>Aut sitis alta premit faucesque astringit inanes.</l>
          <l>Aut grata inuitat fraterna in pocla voluptas:</l>
          <l>Cum simul assedere boni, Comitesque bonorum,</l>
          <l>Et leuibus poscunt aspergere vina corollis:</l>
          <l>Haud alio pubes animo Nortuegica bellum</l>
          <l>Hoc sitit: huc totis propendet viribus. vnum</l>
          <l>Id Regina petunt coniunctis vocibus omnes:</l>
          <l><pb n="p.161"/>Vt forti firmaque sies in praelia mente:</l>
          <l>Nec tibi fas vllo statuas rumore moueri</l>
          <l>Quo minus incepto properes, finemque dolori</l>
          <l>Imponas tandem, fraenumque furentibus addas.</l>
          <l>Denique iam grauibus consistit miles in armis.</l>
          <l>Iam conferre manus, dextrasque infundere dextris</l>
          <l>Molirique aciem cupit, et concurrere bello.</l>
          <l>Praecipue vero officio, virtute fideque</l>
          <l>Atque animi studijs Tuuo tibi militat, acri</l>
          <l>Gadlorum prognatus auo, cui pectore firmum</l>
          <l>Robur inest. mentique decus sublime resedit</l>
          <l>Consiliumque viro, totas solertior vrbes</l>
          <l>Vectus equo circum explorat. totumque virorum</l>
          <l>Agmen agit, populosque vocat. iuuenumque maniplos</l>
          <l>Cogit, et excitos delectu examinat: arma</l>
          <l>Imperat, ac pleno trahit in certamina iussu.</l>
          <l>Defunctus sedenim iam dudum munere fines</l>
          <l>Milite cum toto nostros obsedit, et istis</l>
          <l>Te praestolatur celerantem praelia campis.</l>
          <l>Hactenus auditum patienter laeta ferebat</l>
          <l>Percepitque virum. sedenim Nortuegica postquam</l>
          <l>Castra loco didicit nunc opportuna morari:</l>
          <l>Aethera complectens oculis promptissima laudat</l>
          <l>Pectora, et ingentes animos ad sidera tollit:</l>
          <l><pb n="p.162"/>Cum simul et merito Langaeum grata ferentem</l>
          <l>Munere donari iubeat: celerique caballo</l>
          <l>Ornari, et rutulum dat habere in praemia torquem.</l>
          <l>Hic Lyckeus enim, quod nuncia laeta referri</l>
          <l>Audierat, toto gauisus pectore iustas</l>
          <l>Concipit in coelum voces: defendier orat</l>
          <l>Seque suosque Deo, Superosque iuuamina poscit.</l>
          <l>Tum vero si forte tuas Regina cohortes</l>
          <l>Praecedens ducas, vrbique arcique propinques</l>
          <l>Vardburgo, recte potes id fecisse videri:</l>
          <l>Et tua non dubios referet praesentia fructus.</l>
          <l>Quid quod et expediat diuiso tanta moueri</l>
          <l>Agmina procinctu. / alternasque capescere noctes:</l>
          <l>Densa vrgent pressantque magis. disiunge meantes</l>
          <l>Et spacijs discerne viros, intercipe gressus.</l>
          <l>Et leuius sua damna ferent, quibus hospita nostris</l>
          <l>Ordinibus praebere et equis dare tecta necesse est</l>
          <l>Nos operam dabimus sine magna vt clade sequamur.</l>
          <l>Nec mora, cum celeri sese Regina volatu</l>
          <l>Abstulit in currus, rectaque accedit in vrbem</l>
          <l>Vardburgum. prisco fuit vrbs ea splendida seclo</l>
          <l>Diuitisque potens: primas qua luce tenebat</l>
          <l>Inter honoratos Hallandica et oppida ciues.</l>
          <l>Nunc aequata solo lachrymis testatur obortis</l>
          <l><pb n="p.163"/>Inuisas Superum leges, quibus ardua late</l>
          <l>Moenia prosternunt. flammisque ingentibus implent.</l>
          <l>Interea dum se venturo seruat honori</l>
          <l>Et melius proferre Deos ac condere fatum</l>
          <l>Moesta rogat, celeri tutela est fida carinae</l>
          <l>Et portu sua lucra capit. iacet obuius iste</l>
          <l>Omnibus vnus aquis, quascunque in littora saeuus</l>
          <l>Aut Aquilo, aut Zephyri, aut Lybicis qui spirat ab oris</l>
          <l>Ventus agit, pulsatue fero saxa aspera Cauro.</l>
          <l>Heu quantum Parcis, quantumue furentibus olim</l>
          <l>Hic Furijs licuit. Sueco dum milite tantus</l>
          <l>Concidit vrbis honos: dum culmina tanta, virumque</l>
          <l>Et series vetus, et populorum sacra peribat</l>
          <l>Posteritas, patrique trahunt sibi funera muri.</l>
          <l>uis cladem istius confectaque multa diei</l>
          <l>Corpora narrarit: diuis ego testibus vtor.</l>
          <l>Egregia virtute quidem et solertibus armis</l>
          <l>Decertasse bonos: hostiliaque agmina late</l>
          <l>Deiecisse loco, et nusquam cessisse feroci</l>
          <l>Fidentique manu patriam proferre salutem.</l>
          <l>Donec inhumano patuit stratagemate, qua se</l>
          <l>Inferret claram truculentior hostis in vrbem.</l>
          <l>Et caedes cumulata fuit: qua plurima virtus</l>
          <l>Tum conspecta graues intcr ruit edita pugnas.</l>
          <l><pb n="p.164"/>Extremoque stetit rerum solertia planctu. (uoluo.</l>
          <l>Sed quid ego haec nequicquam etiam nunc grata re.</l>
          <l>Quidue queror: si qua victoria fraude dolisue</l>
          <l>Parta fuit Suecis: pensatam cladibus esse</l>
          <l>Dixeris, ac nostros ea mouerit vrna Minores.</l>
          <l>Huc igitur Margreta subit, propereque sequentem</l>
          <l>Turmam agit. ac celeri circum disponere iussu</l>
          <l>Rustica tecta virum: quo sese Danica vallo</l>
          <l>Agmina contineant: donec Nortuegica campos</l>
          <l>Hos superent, inter regnorum brachia qui nunc</l>
          <l>Protensi medique iacent, Neolosia turres</l>
          <l>Qua coelo pandit, notiumque aspectat in orbem.</l>
          <l>Hac miles ducendus erat Nortuegicus. ast vt</l>
          <l>Perceptum fama et constanti voce fuisset.</l>
          <l>Vardburgum venisse deam: Gadlaeus in acrem</l>
          <l>Haec mandata virum confestim detulit, omnes</l>
          <l>ui rerum formas, qui Principis omnia discat</l>
          <l>Momenta, et fieri quid suaserit illa, referret.</l>
          <l>Hanc Hartuicus obit Krumdigo patre creatus.</l>
          <l>Nobilibusque viris: series quem longa vetustos</l>
          <l>Inter auos titulis et honesta laude vehebat</l>
          <l>Ingenioque manuque alacrem: cui cura fidesque</l>
          <l>Conciliat populorum animos et pignore firmat.</l>
          <l>Vt venit. Regina virum collaudat, et omnes</l>
          <l><pb n="p.165"/>Se rerum articulos momentaque scire fatetur:</l>
          <l>Et quid iam patrio studeat Nortuegia bello.</l>
          <l>Sed tamen hic etiam grato Krumdigus ab ore</l>
          <l>Omnia commemorat, quo primum maxima iussu</l>
          <l>Quaque opera Gadlaei acies numerusque virorum</l>
          <l>Creuerit, et quantae cingant nunc rura phalanges.</l>
          <l>Delectusque equitum non caecis sortibus actos:</l>
          <l>Nil neque amicitiae Procerum. neque gentis honori</l>
          <l>Donatum, exacto lustrata ea robora censu</l>
          <l>Quae trahimus, nihil hic miserum, nil debile: nil quod</l>
          <l>Aspectu foedum subitas tibi pectore curas</l>
          <l>Mouerit, aut animum stimulis onerarit acerbis.</l>
          <l>Ipsa quidem solitum praeter Nortuegia morem</l>
          <l>Contractos tibi mittit equos: nunc omnibus vltro</l>
          <l>Viribus infudit. quodcunque exquirere robur</l>
          <l>Et sperare velis. tanta est fiducia, tanti</l>
          <l>Conatus, cum te compulsam in bella, sequantur</l>
          <l>Et virtute iuuent, hostemque in vincula mittant.</l>
          <l>Quin peditum numerus tibi diues et integer vna</l>
          <l>Aduolat. officijs certat Nortuegia, ne quid</l>
          <l>Communi desit patria in certamina laudi.</l>
          <l>Hanc Regina manum Gadlaeus ducit: et omni</l>
          <l>Nunc turma consedit, agros vbi vastus inundat</l>
          <l>Sperchius, effraeni Venerum qui permeat amne</l>
          <l><pb n="p.166"/>Et medio celeres partitur gurgite lymphas.</l>
          <l>His equidem tua iussa locis exercitus omnis</l>
          <l>Praestolatur agens. fieri quae dixeris, ipsa</l>
          <l>Ocyus exquiras, nos iussa capescere fas est</l>
          <l>Et mandata sequi. Summo Regina Tonanti</l>
          <l>Principio grates soluit: mox quaerit, equisue</l>
          <l>Pabula sufficiant, totique alimenta phalangi?</l>
          <l>Cum simul Hartuicus: neque enim Regina putabis</l>
          <l>Dissimulanda, tuas si quae fortasse cohortes</l>
          <l>Affligant aduersa. viris nil deesse querare:</l>
          <l>Pabula iumentis ita defectura putabis</l>
          <l>Hoc si castra loco cupias diuturna morari.</l>
          <l>Scis nobis quam nostra ferat Nortuegia messem.</l>
          <l>Hic quatiens Margreta caput: mihi castra moueri</l>
          <l>Ista volo, et nostris coniungier agmina turmis.</l>
          <l>Huc transferri aciem. Vardburgo pabula cauti</l>
          <l>Intulimus: nihil hic quo exercitus omnis alatur</l>
          <l>Defuerit. celera rectos fidissime cursus</l>
          <l>Et mihi cum totis Gadlaeum siste maniplis.</l>
          <l>Haud nunc tempus equis populisue alimenta deesse.</l>
          <l>Quin potius pleno nutriri corpora pastu</l>
          <l>Expediet. macro nihil est quod maxima tentes:</l>
          <l>Et funesta terunt dubios ieiunia gressus.</l>
          <l><pb n="p.167"/>Ille abit. Interea paulisper in vrbe moratus</l>
          <l>Lundensi Proceres numero capit, arma virosque</l>
          <l>Ordinat, ac certis accommodat omnia rebus.</l>
          <l>Imperat hijs, ne quid ducendis luce sequenti</l>
          <l>Militibus desit. triduo captasse quietem</l>
          <l>Sufficere. Hallandas mox figere castra per vrbes</l>
          <l>Expediet magis, et propere id fecisse necesse est.</l>
          <l>Vt res acta animis celerique expleta labore est</l>
          <l>Carpit Iuarus iter: magna praecone phalange</l>
          <l>Excita, et lituis abitum crepitantibus vrget.</l>
          <l>Contrahitur numerus, pagisque exercitus omnis</l>
          <l>Aduolat e varijs. Sedenim quo maior eundo</l>
          <l>Commoditas siet, in plures se fundere turmas</l>
          <l>Iussit equos. Hic Kromponi mandare secundas</l>
          <l>Iacobo partes: tu meme, ait, inde sequare,</l>
          <l>Millia nostra decem quantum seiungere passus</l>
          <l>Castra queant. verum cum magni ruris in agros</l>
          <l>Veneris, hic demum ventura nocte quiesce.</l>
          <l>At rursus tua castra moue, cum crastina pulchros</l>
          <l>Lux tibi surgenti sub Apolline deferat ignes.</l>
          <l>His ego praecedam cuneis, statione potitus</l>
          <l>Quam dare sera dies tandem mihi lumine possit.</l>
          <l>Dixerat. haud alio quam pectore dixerat omne</l>
          <l>Vrget Iuarus iter. primumque insigniter auctam</l>
          <l><pb n="p.168"/>Fluminibus Slesam superat, tum vasta sonantem</l>
          <l>Transmittit Ronnum, bifido qui gurgite quondam</l>
          <l>Cinxit, ab angelico quae nomine tecta recenti</l>
          <l>Structa manu, et late tum cognita tecta virebant:</l>
          <l>Nunc desolato tantum vestigia fundo</l>
          <l>Et ruderum cumuli, ac veteres rodolentia muros</l>
          <l>Saxa iacent. seris obnoxia saxa ruinis.</l>
          <l>Arrarus hinc celeri defertur in aequora cursu:</l>
          <l>Hinc Keilam campi cingunt. hinc Pula virente</l>
          <l>Plenus aqua pagum Margretae circuit: omnes</l>
          <l>Quos strato fluuios transmittit ponte, deinde</l>
          <l>Aerias scandit rupes: vbi diues opimo</l>
          <l>Scania prouentu vicinas limite terras</l>
          <l>Separat, ac cursus Hallandas firmat in vrbes.</l>
          <l>Ast vbi montosae superata angustia syluae</l>
          <l>In decliue ferat, Rennus fluit, impetus illi,</l>
          <l>Quanta solet leuibus subtendier aura sagittis.</l>
          <l>Et late ripas extenso diuidit amne,</l>
          <l>Mox triplices vno ceu natas fonte sorores</l>
          <l>Lauumque Nyssamque vagum, Aegramque ruentem</l>
          <l>Transit. haec soboles Vetteri magna, palustri</l>
          <l>Semper et aucta loco Smolandica permeat arua:</l>
          <l>Et vario sese diffundit in aequora tractu.</l>
          <l>Omnes diuino sub gurgite maxima condunt</l>
          <l><pb n="p.169"/>Addere consilijs animum. coelestia faxint</l>
          <l>Numina. vt inualidos tandem conferre lacertos,</l>
          <l>Et properes iustae librare volumina pugnae.</l>
          <l>Vtque minus dubites limatis bella sarissis</l>
          <l>Aggredier, rigidam mittit tibi Suecia Cotem:</l>
          <l>Albertusque monet, gladijs adhiberier istam</l>
          <l>Posse tuis: hebeti ne quid mucrone sequare</l>
          <l>Euentus bellis, obtusaue praelia verses.</l>
          <l>Sic ait: ac gesta ceu re bene, plausit. at illa</l>
          <l>Nil dubitans: quamquam deformes pectoris iras</l>
          <l>Sciret, et immani cumulata opprobria dicto:</l>
          <l>His concepta modis tandem responsa ferebat:</l>
          <l>Sollicitum pro se regnique salute Tyrannum</l>
          <l>Tantopere esse. Deum se agnoscere munus, et istis</l>
          <l>Se grates habituram etiam: qui in pectore tantos</l>
          <l>Hostis alunt motus, tantasque immittere curas</l>
          <l>Dignati. nusquam Albertum consistere, nusquam</l>
          <l>Tranquillum cessare sinunt. ita scommata sannis</l>
          <l>Congerit, ac turpi cumulat mihi probra labello.</l>
          <l>Nuncque adeo extremum sceleratae mentis, et alti</l>
          <l>Elatique animi pignus transmittere. Sed nec</l>
          <l>Quaesitas studio latebras trepidante. nec ista</l>
          <l>Cote opus esse putet. Diuis authoribus haec res</l>
          <l>Sic mihi confecta est, acui fortasse necesse</l>
          <l><pb n="p.170"/>Vt nihil externa gladios sit Cote: phalanges</l>
          <l>Has mihi dij seruent, et iusta ad praelia mittant.</l>
          <l>Et tamen hoc etiam nostris ex hostibus omen</l>
          <l>Accipimus. quaeque ipse, malus licet. offerat vltro</l>
          <l>Munera, nequicquam mihi contemnenda putarim,</l>
          <l>Nec segni prensanda manu. mihi Numina donis</l>
          <l>Hunc addant cumulum, gladijs ita vulnera nostris</l>
          <l>Pandier: vt frustra non missam Suecia Cotem</l>
          <l>Sentiat, ac stulto sua sint ludibria facto</l>
          <l>Dixit. at ingenti Regina excanduit aestu</l>
          <l>Intus, et accensam capiunt vix pectora bilem.</l>
          <l>Tantum ardet, cantumque furit patienter, et alte</l>
          <l>Probra minasque premit. commotos inclyta vultus</l>
          <l>Dissimulat, tacitisque implet singultibus auras.</l>
          <l>Laeta oculos, motasque inter placidissima mentes.</l>
          <l>Ille vt abire parat, retrahi iubet illa parantem,</l>
          <l>Affaturque. Nec hinc etiam stolidissime gressus</l>
          <l>Abstuleris: non hercle prius quam teste probaris</l>
          <l>Euentu, quantum gladijs vtamur acutis.</l>
          <l>Et minime obtuso pugnet mihi Dania ferro.</l>
          <l>Ille pauet. Sedenim nequicquam dura pauentem</l>
          <l>Sic recreat. Non te iuuenem violaro: facessat</l>
          <l>Iste metus. Verum turpi ceu gutture causam</l>
          <l>Inuisam cum dirus agas, patiare moneri,</l>
          <l><pb n="p.171"/>Haud concessuram reditum tibi. dixit, et illum</l>
          <l>Compingi vinclis celsa intra moenia iussit</l>
          <l>Seruauitque virum. res est variata quibusdam</l>
          <l>Iudicis, hos cum factum culpare: sed istos</l>
          <l>In laudem traxisse iuuet, rectumque tueri.</l>
          <l>Nec mora supplicibus prospectans sidera palmis</l>
          <l>Ingemuit, talique animum sermone resoluit.</l>
          <l>Me miseram, quid enim? nusquam cessare Tyrannum</l>
          <l>Prospirare minas, nostrisque illudere regnis:</l>
          <l>Da pater aetherio qui iustus in orbe gubernas</l>
          <l>Atque salutiferos in praelia dirigis enses:</l>
          <l>His aliquando malis, qualem pia Numina finem</l>
          <l>Donari tribuique velint. ego munus ab hoste</l>
          <l>Huc mihi transmissum tibi consecro. Iuppiter istud</l>
          <l>Perficias, votisque adiunge ea munera nostris:</l>
          <l>Vt plorans in se versam fera Suecia Cotem</l>
          <l>Sentiat, ac nostris cedat Victoria regnis.</l>
          <l>Dixerat. a bello sacris laetissima templis</l>
          <l>Inferri iubet, ac media defigier aede.</l>
          <l>Qua Notias tecto partes Roschildia pandit,</l>
          <l>Et fixit tereti munusque et vota columnae.</l>
          <l>Haeret adhuc geminis Cos firma tenacibus hamis,</l>
          <l>Antiquae testis fidei virtutis, honorum</l>
          <l>Militiaeque decus. quae cum monumenta nepotes</l>
          <l><pb n="p.172"/>Aspiciunt, claris confecta parentibus olim</l>
          <l>Bella vident, veterumque manus et gesta tuentur.</l>
          <l>Interea belli summos Regina magistros</l>
          <l>Lyckeumque Ducem, et Gadlaeum, nuper ab oris</l>
          <l>Qui Nortuegiacis magna comitante phalange,</l>
          <l>Venerat, acceptos conuiuas sobria mensis</l>
          <l>Admouet: ac inter coenandum plurima Regis</l>
          <l>Alberti malefacta canit, ludibria narrat.</l>
          <l>Flagitiumque recens transmissa Cote recenset.</l>
          <l>Suspirans. risu sed honesto ludit Iuarus</l>
          <l>Detergitque iocis. Tibi gratulor inquit, et istos</l>
          <l>Nunc Sueonum Princeps ceu pignore, forsitan ante</l>
          <l>Inuictas nostris submisit fascibus vrbes:</l>
          <l>Accessitque tuis tam dura potentia regnis:</l>
          <l>Conticuitque. Duci Proceres succedere, vultu</l>
          <l>Ipsa graui tantas et honesto pectore moles</l>
          <l>Pensitat. Vtque diu tacitam premit ardua mentem</l>
          <l>Soluitur in lachrymas oculos: ac grandinis instar</l>
          <l>Permagnae teretes effundunt lumina guttas,</l>
          <l>Haud multas. Proceres nil consolarier audent,</l>
          <l>Perculsi fortasse. sed illa exorsa venusto</l>
          <l>Subsequitur sermone. Vetus contentio nostros</l>
          <l>O Proceres, affligit auos: nec longa beatam</l>
          <l>Has inter gentes cumularunt tempora pacem.</l>
          <l><pb n="p.173"/>Sed quo tanta quidem discordia fonte, quibusue</l>
          <l>Effluat inijcijs, diuum fortasse potestas</l>
          <l>Nouerit: ast animis non est ea cognita nostris</l>
          <l>Aut perspecta lues. videor tamen omnibus istud</l>
          <l>Assequier numeris, cupidas haec iurgia mentes</l>
          <l>Gignere: nec tantos alia vel origine motus</l>
          <l>Vel causa nasci. Nam quod fortassis ad ipsas</l>
          <l>Attinet has terras, diti certe vtraque regno</l>
          <l>Gens sua rura colit, nullarumque indiga rerum</l>
          <l>Quas mare, quas tellus et honesta negocia lucris,</l>
          <l>Contractusue ferunt, cumulantue per oppida merces.</l>
          <l>Vnus at insatiabilis et sceleratus habendi</l>
          <l>Ardor, agit cunctos in aperta pericula sensus:</l>
          <l>Deturbatque loco mentes, ne recta sequantur.</l>
          <l>Neue velint quodcunque satis natura Deusque</l>
          <l>Iusserat esse, satis. cum rerum plurima certe</l>
          <l>Possideant: nihil his contenti, plura feroci</l>
          <l>Indomitoque petunt animo. Sic vita, beata</l>
          <l>Esse humana nequit, cum quod desideret, vltra</l>
          <l>Iudicet esse aliquid: studioque agitetur inani.</l>
          <l>Et tamen haec nostri misera est et labilis aeui</l>
          <l>Conditio, optatis vt si fortasse fruare.</l>
          <l>Nil tamen et melius consultum est mentibus. eheu</l>
          <l>Cogier haud vnquam mortalia pectora posse.</l>
          <l><pb n="p.174"/>Vt sapiant. poterat ditissima Suecia Regi</l>
          <l>Sufficere: haec etiam ne praedia nostra prophano</l>
          <l>Expetat ingenio, peregrinaque regna sequatur.</l>
          <l>Indomitus. Sedenim si quid mihi Numina veri</l>
          <l>Praesentire dabant, nihil hoc exercitu et armis</l>
          <l>Perficiet. curae Superis sumus: exitus ipse</l>
          <l>Asseret hos animos, victorque tuetur Olympus.</l>
          <l>Vnum est, o Proceres, quod nunc ego moesta futurum</l>
          <l>Prospicio: haud nostra forsan virtute Minores</l>
          <l>Vsuros. aliquo perrumpent foedera facto.</l>
          <l>Deturbentque gradus sociae rationis, et acri</l>
          <l>Haec mea posteritas confregerit ocia bello.</l>
          <l>Cumque etiam variis agitanda pericula formis</l>
          <l>Hos inter populos, atque hoc in littore cerno:</l>
          <l>Tum;, (nisi quid fallat seu mens decepta pererret,)</l>
          <l>Vardburgi clades atque altas specto ruinas,</l>
          <l>Aequatosque solo muros, et culmine fracto</l>
          <l>Subsedisse domos, flammisque ardere penates:</l>
          <l>Consilio fortasse Deum. Sic temperat orbem</l>
          <l>Iuppiter, ac dubias alternat in oppida sortes.</l>
          <l>Exoriare aliquis nostris ex gentibus vltor:</l>
          <l>Qui face. qui Sueonum si sint fera pectora ferro</l>
          <l>Molliat, ac aequa reddat commissa bilance.</l>
          <l>Moenia restituat, validisque palatia muris</l>
          <l><pb n="p.175"/>E radice leuet, veteremque recentior vrbem</l>
          <l>Vincat, et aeternam ferat in noua culmina Laurum.</l>
          <l>Sic fata abrupit vocem diuina, locutam</l>
          <l>Suspiciunt taciti. dapibus tum mensa remotis</l>
          <l>Tollitur. Illa duces abitu dignatur, et infit:</l>
          <l>Crastina cum primum nitidos aurora iugales</l>
          <l>Explicet, ac toto Phoebum temone reducat.</l>
          <l>Hanc Lyckee domum, tuque o Gadlaee redito.</l>
          <l>Quae mihi tunc animo vobis referenda supersint</l>
          <l>Expediam. dixit: cessere ea munera nocti</l>
          <l>Et sua quisque petit. coelestes sidera flammas</l>
          <l>Protinus accendunt: tenui ceu luce nitescit</l>
          <l>Orbis, et aetherios fundit se vesper in ignes.</l>
        </lg>
      </div>
      <div>

        <head>
          <reg>7. bog</reg>
          <orig>
            <pb n="p.176"/> C. ERASMI MICHAELII<lb/> LAETI,<lb/> MARGARETICORVM<lb/> LIBER
            VII.</orig>
        </head>
        <lg>
          <l>Albertus magnos animisque et voce triumphos</l>
          <l>Interea circum germanica castra vagatus</l>
          <l>Personat: ac crebris onerat conuiuia mensis.</l>
          <l>Securus fatique sui sortisque futurae.</l>
          <l>Et seruare modum clamosi nescius oris.</l>
          <l>Vsque adeo furit indomitus: dictoque procaci</l>
          <l>Inuehitur, studio fortasse haud improbus. ast res</l>
          <l>Est bellum, multis velut hydra obnoxia collis</l>
          <l>Impatiensque modi: cui rectum languet, et omni</l>
          <l>Interea ratio tenui fulcitur honesto.</l>
          <l>Mutua non tantum libantur vulnera: mentes</l>
          <l>Ipsae etiam auersae vel proflant scommata, vel se</l>
          <l>Exagitant dictis et acerbo dente fatigant.</l>
          <l>Illuduntque alijs alij, non hostibus hostis</l>
          <l>Parcit, et inuiso lacerant se pectora rictu.</l>
          <l>Aut quid nostra etiam populorum dicta referrem.</l>
          <l><pb n="p.177"/>Non semper satis aequa: premunt confinia saepe</l>
          <l>Vicini: propterque leues in mutua causas</l>
          <l>Praelia descendunt, bilemque proteruia gignit.</l>
          <l>Ardor inest animis sua cuique domestica facto</l>
          <l>Asserere, et magnas cumulate in pinguia laudes.</l>
          <l>Vilescitque alijs aliud, petiturque voluptas</l>
          <l>Ex odijs, pretiumque operae blasphemia reddit.</l>
          <l>Et tamen haud simili gens omnis in omnia morbo</l>
          <l>Afficitur. cuidam ceu naturalis in omnes</l>
          <l>Impetus est sannas. alius minus improba linguae</l>
          <l>Dicta colit. quidam quo stulta licentia, vel quo</l>
          <l>Mens ignara rapit, communi more feruntur:</l>
          <l>Assuetasque vomunt in foeda opprobria voces.</l>
          <l>Plorandi: Miseras vitae mortalis et aeui</l>
          <l>Quod nescire vices et caeca volumina possint.</l>
          <l>Albertus sedenim Sueonum pro more locutus,</l>
          <l>Nunc alijs aliud cumulat. quem multa deinde</l>
          <l>Turba secuta iocos miris affectibus augent</l>
          <l>In cassum. Nec enim ludibria crebra triumphos.</l>
          <l>Nec pariunt veras scelerata tripudia laudes.</l>
          <l>Res alio tentanda Deo est. nunc ergo frequentes</l>
          <l>Auditi, miseros laxo qui gutture Danos</l>
          <l>Proscindunt: angusta etiam tellure morari</l>
          <l>Externis et egere bonis, e littore pannum</l>
          <l>::::: ?::::::</l>
          <l><pb n="p.178"/>Farraque Vandalico deferrier. Inclyta durum</l>
          <l>Suecia transmittit chalybem, ferroque recocto</l>
          <l>Auxiliatur: inest animis contemptus, aluntque</l>
          <l>Pectoribus fastum, totosque apprendere certant</l>
          <l>Regnorum fines, studijsque haud mitibus ardent.</l>
          <l>Sic sese Albertus, sic Vandala denique pubes</l>
          <l>Oblectat. sequitur Sueonum lasciua fremensque</l>
          <l>Nobilitas, partimque probans, partimque stupescens</l>
          <l>Cogitat alternas dubia in certamina sortes.</l>
          <l>Deque suo in medium proiectis sanguine talis</l>
          <l>Ludier: ac bello pretium sua vulnera posci.</l>
          <l>Multiplices igitur voces, et multa per omnes</l>
          <l>Iurgia sparguntur campos. qui castra probarunt</l>
          <l>Alberti, variis pugnas hortatibus vrgent</l>
          <l>Confirmantque animos, et spe certamina captant:</l>
          <l>Decertantque minis etiam. Ceu messor aristas</l>
          <l>Falce secat, cogitque leues subsidere culmos:</l>
          <l>Viribus haud aliter defectum ac robore Danum</l>
          <l>Vandalici obruerint, victosue in vincula mittant.</l>
          <l>Hoc, ait Albertus, metuo, ne forsitan acres</l>
          <l>Nos fugiat Margreta viros: pugnamque locumque</l>
          <l>Detrectet studiosa fugae, et se includat in vrbes</l>
          <l>Inualidas, bellumque trahat, pressetque morando:</l>
          <l>Et mea castra dolis studioque eludat inani.</l>
          <l><pb n="p.179"/>At mihi nequicquam segnes in praelia vires</l>
          <l>Esse sciat: celeri quantum fugit, insequar ausu</l>
          <l>Balthicaque hoc finem statuam mihi littora bello.</l>
          <l>Ast nunc ista quidem miserae sunt nota. Tyrannus</l>
          <l>Dixerat. exoritur clamor densaeque coronae</l>
          <l>Laeticia, et pleno celebrare tripudia mulso:</l>
          <l>Cum Proceres inter quidam, iam ciuis, at olim</l>
          <l>Plurimus aularum comes, et pars grata Tyrannis:</l>
          <l>Cognita cui virtus, et mos et pectora nostrae</l>
          <l>Gentis erant: quique in medijs velut ensibus aeuum</l>
          <l>Triuerat, ac Danos multo iam norat ab vsu.</l>
          <l>Vt fremere ingenti cunctos videt ore, perinde</l>
          <l>Ac nihil e tanto superesset Marte pericli:</l>
          <l>Indoluisse quidem tam vanae mentis ineptos</l>
          <l>Dicitur accessus gemituque in celsa tulisse</l>
          <l>Sidera contractum vultum, et pressisse dolorem.</l>
          <l>Hunc vt forte caput spectat mouisse Tyrannus.</l>
          <l>Intumuit frendensque et acerbo lumine flammas</l>
          <l>Eiaculatus. oues veluti cum saeua luporum</l>
          <l>Circumstat rabies, aliquamque in vulnera causam</l>
          <l>Dentibus exquirit, dirumque in fata tuetur.</l>
          <l>Sic Albertus inops animi bacchatur, et illum</l>
          <l>Obtutu terrens: quid enim tu perfida quassas</l>
          <l>Colla, ait, ac pauida suffragia voce moraris:</l>
          <l><pb n="p.180"/>Fare age quid dubia tandem tibi mente resedit.</l>
          <l>Ingenioque premas nunquam mihi rite secundo:</l>
          <l>Ille manus primum tendens in sidera: nunquam</l>
          <l>Ingenio me Rex alio experiere, nec vnquam</l>
          <l>Mente alia, quam qua semper tua magna secutus</l>
          <l>Optaui laeto me commoda cernere vultu</l>
          <l>Nuncque Deos etiam precor, vt tibi prospera donent.</l>
          <l>Atque animi votum, et dextram successibus ornent.</l>
          <l>Vnum id (quandoquidem quae cogito mente. requiris)</l>
          <l>Admoneo, et certis testabor vocibus vnum:</l>
          <l>Haudquaquam imbelles, nec ceu tu rere fugaces,</l>
          <l>Nec prorsus stupidos te excire in praelia Danos.</l>
          <l>Nec quam nunc iacimus vincentur arundine. durum</l>
          <l>Id genus esse scias, quod nullis pene periclis</l>
          <l>Frangitur, et forti tolerat sua vulnera neruo.</l>
          <l>Ipse ego fortunam diuerso multus ab vsu</l>
          <l>Experior congressus et hos contra arma Leones</l>
          <l>Dura ferens. sparso constat mihi vita cruore</l>
          <l>Multiplicique fuga. didici quid Dania possit.</l>
          <l>Cum nihil inuita sequitur sua commoda mente.</l>
          <l>Non ea res poclis constat, non scommate. dixit</l>
          <l>Ciuis. at Alberto circum praecordia sanguis</l>
          <l>Feruet, et actutum furibundo exclamat ab ore.</l>
          <l>En Proceres animo quo nostra hic castra quibusque</l>
          <l><pb n="p.181"/>Pectoribus sequitur. tantam dii pessime reddant</l>
          <l>Perfidiam, et meritas cumulent tibi Numina poenas.</l>
          <l>Hactenus aduerso non mirum est praelia casu</l>
          <l>Exantlata: viros habeam cum bella gerentes.</l>
          <l>Quos cum forte tegat Sueonum toga. Danica totos</l>
          <l>Mens agit. ac nostris haud fida laboribus implet.</l>
          <l>Sed neque tu frustra obgannitum vocibus esse</l>
          <l>Laetere, et nostri discant tua facta nepotes.</l>
          <l>Infrendensque altumque furens in carceris vmbras</l>
          <l>Protinus abripier, subigique in vincula mandat.</l>
          <l>Post vbi me fusis referat victoria Danis,</l>
          <l>Quas meritus patiere cruces, et morte piabis</l>
          <l>Stulticiam. non me placidum fortuna precanti</l>
          <l>Reddiderit, quaecunque etiam blandissima nostros</l>
          <l>Siue beare dies. seu tollere tristia possit.</l>
          <l>Finierat. famuli abducunt: fremit ore Tyrannus,</l>
          <l>Sic eat, hinc Sueonum si quis post praedicet hostem.</l>
          <l>Assensere omnes, clarisque accentibus aulam</l>
          <l>Oppleuere. velut celeres cum forte molossi</l>
          <l>Audiuere lupos patulas vlulasse per auras:</l>
          <l>Attollunt sese in caudas, et gutture veros</l>
          <l>Pene lupos imitantur: inest latrantibus ardor</l>
          <l>In rabiem, totam haud aliter clamoribus aulam</l>
          <l>Inficiunt temere. tum quas sibi singula fingunt</l>
          <l><pb n="p.182"/>Pectora nequitias: alios meditata voluptas</l>
          <l>In Furias adigit dubiam pars ducere praedam.:</l>
          <l>Rustica pars flammis exurere tecta. sed omnes</l>
          <l>Inter erat multo lepidissima turba, suaui</l>
          <l>Quae sperata quidem cumulabat seria dicto.</l>
          <l>Perque iocos vana curarum mole fatigat.</l>
          <l>Tessera certatim iacitur, laterumque volucri</l>
          <l>Nunc aliud cursu, ast aliud nunc lubrica pandit</l>
          <l>Incertosque viris donat sperare triumphos.</l>
          <l>His equidem volupe est Danorum sortibus arces</l>
          <l>Subijcere, Hafnensem Venus haec mihi traxerit vrbem</l>
          <l>Hic canis Anconam mihi vicerit. iste Coronam</l>
          <l>Senio lucretur. Lundam mihi detulit iste</l>
          <l>Talus, et hoc tandem cessit mihi Dania iactu.</l>
          <l>Sic sua ludendo traducunt tempora. multis</l>
          <l>Albertus partitur opes et castra ministris.</l>
          <l>Ipsus egens multis promittit multa: colonos</l>
          <l>Largitur. stultus, qui quod sapienter ab Vrso</l>
          <l>Prodijt, haud vero decernere lumine posset.</l>
          <l>Haud duci pellem, neque vendi tergora, si non</l>
          <l>Ante feram certo sternant venabula ferro.</l>
          <l>Instabilis sedenim mortalia gaudia feruor</l>
          <l>Occupat, ac tenui nonnunquam maxima lapsu</l>
          <l>Versa ruunt, subitosque parit fortuna dolores.</l>
          <l><pb n="p.183"/>Nuncius interea quidam, quem Albertus in oras</l>
          <l>Scanenses, cunctos inquirere miserat actus</l>
          <l>Margretae, et certos bellorum nosse paratus:</l>
          <l>In mediis populi venisse tumultibus atro</l>
          <l>Dicitur actus equo, certosque adferre gerendi</l>
          <l>Rumores belli. Iam Danica robora sese</l>
          <l>Nortuagijs iunxisse viris, atque inclyta circum</l>
          <l>Moenia Vardburgi metatos castra: quietem</l>
          <l>Sic agere, vt magnis nihilominus actibus instent:</l>
          <l>Consuescantque graues proferre in praelia dextras.</l>
          <l>Lyckei totum parere hortatibus agmen:</l>
          <l>Huncque ducem bello supremum existere, cuius</l>
          <l>Maxima consilio res et virtute geratur.</l>
          <l>Nuncque adeo exercet cuneos: nunc agmina certis</l>
          <l>Centuriat numeris et opus conatibus vrget.</l>
          <l>Spectat et has animo solers, atque ipsa subinde</l>
          <l>Circumequitans laetae similis Margreta, phalanges</l>
          <l>Admonet, ac meritos Ducis actibus addit honores:</l>
          <l>Dixerat. ast hominis ridere insomnia. Sed cum</l>
          <l>Discussa tandem crapula sub luce sequenti</l>
          <l>Conueniunt, alio tum demum pectore seros</l>
          <l>Expendunt motus, rerumque pericula versant.</l>
          <l>Attoniti: cum non ventura huc signa putarant</l>
          <l>Danica, nec tantos Margretam adducere posse</l>
          <l><pb n="p.184"/>Imperij neruos, vt cominus anxia vires</l>
          <l>Viribus opponat, dextrasque repellere dextris</l>
          <l>Audeat, ac tantas propter consistere turmas.</l>
          <l>Praecipue fama et populorum vocibus auctum</l>
          <l>Cum Sueonum sciret peregrino milite regnum:</l>
          <l>Vandalicoque etiam contractas littore gentes</l>
          <l>Confluere, et grandes adferre in praelia vires.</l>
          <l>Serius acceptum est. Alberto multa moueri</l>
          <l>Pectoribus. Sedenim cum constitit, ordine quidam</l>
          <l>Teuthanico missus, sociam qui in bella superbis</l>
          <l>Ferret opem, ac nostrae cumularet funera genti:</l>
          <l>Ingenium obseruans Alberti principis, ista</l>
          <l>Sic dixit. mirum est timidos occurrere Danos</l>
          <l>Molirique aciem, imbellesque in tela lacertos</l>
          <l>Adglomerare. equidem pauidorum haud dixeris, armis</l>
          <l>Inuigilare viros, campis non cedere, dextris</l>
          <l>Bella sequi et nullo victos terrerier ense.</l>
          <l>Credo equidem stupidos merito censerier. at nunc</l>
          <l>Exercere globos iuuenum, concurrere campis.</l>
          <l>Et simulare graui non irrita praelia cursu:</l>
          <l>Haud mihi stultitiae partes, nec inepta videntur</l>
          <l>Consilia. interea poclis nos indulgemus. at istud</l>
          <l>Quorsum etiam: externo si quae mihi cognita bello</l>
          <l>Alea iudicium rebus subtendere possit:</l>
          <l><pb n="p.185"/>Non quicquam tristes video intermittere Danos.</l>
          <l>Quod fortes in bella viros et honesta deceret</l>
          <l>Pectora. Sauromatas primis ego miles ab annis</l>
          <l>Expertus, pugnisque aetatem et tempora triui:</l>
          <l>Ausoniosque duces et maxima praelia vidi.</l>
          <l>Haud alio prudens si quis fuit ordine in omnem</l>
          <l>Fortunae euentum seque et sua cuncta parabat</l>
          <l>Commoda. momento res constat, et alta locauit</l>
          <l>Fundamenta bonis rerum successibus, hunc si</l>
          <l>Quis fortasse modum vera virtute sequatur.</l>
          <l>Non omnis numero semper qui vicit, et armis</l>
          <l>Protinus eximium bello decus extulit. an non</l>
          <l>Innumeros Xerxis, si quae tibi nominis huius</l>
          <l>Cognita fama fuit. peditumque equitumque ducumque</l>
          <l>Ingentes cuneos collectaque robora nosti:</l>
          <l>Attamen hunc Graium manus haud ita magna coegit</l>
          <l>In turpem se ferre fugam. testantur Athenae,</l>
          <l>Et Salaminei fluctus, fortesque Plateae,</l>
          <l>Quo se Persa modo, qua se truculentior aura</l>
          <l>Rettulit in patriam, Graecasque reliquerit vrbes.</l>
          <l>Quin tibi, quod pacto vincas, haud turpe putaris:</l>
          <l>Si te forte, dijs rem fortunantibus, impar</l>
          <l>Hostis agat coeloque premens vtatur amico.</l>
          <l>Res sed adhuc nobis vtrinque est integra. quid si</l>
          <l><pb n="p.186"/>Foederis eximij et sociandae commoda pacis</l>
          <l>Prudentes reperire Duces populosque videres:</l>
          <l>Haud ego nunc Sueonum diffido viribus. aut quis</l>
          <l>Hoc dubitet pauidos numeroso milite Danos</l>
          <l>Vincier, ac facile demergi in funera posse?</l>
          <l>Nouimus imbelles animos, et pectora toto</l>
          <l>Pressa metu. fugient primis congressibus: hastas</l>
          <l>In medijs spargent campis, atque arma relinquent.</l>
          <l>Vtque leues etiam tinnunculus asper alaudas</l>
          <l>Persequitur: pressos ita nos formidine Danos</l>
          <l>Pellimus: vt nostro vel fundant ense cruorem:</l>
          <l>Vel plane incerto macerent sua pectora cursu</l>
          <l>Lassitique fuga medijs sternantur arenis.</l>
          <l>Ast cum bella ferant dubios in vulnera morsus</l>
          <l>Alternentque vices, aequentue in praelia dextras,</l>
          <l>Et luctu vincentem onerent: ceu forte Leones</l>
          <l>Cum sternunt armenta, aliquid quoque cladis et ipsi</l>
          <l>Interdum capiunt, pugnasque doloribus explent.</l>
          <l>Non ego propterea spernenda ea iusta putarem:</l>
          <l>Que tibi, quae Suenonum pulcherrima foedera regno</l>
          <l>Esse queant. ratio est mihi cognita, qua tibi quaque</l>
          <l>Isti Margretae componi iurgia possent.</l>
          <l>Fac age. quod tantis tibi polliceare futurum</l>
          <l>Militi neruis studijsque ac Marte virorum,</l>
          <l><pb n="p.187"/>Vincere te bello Danos, et caedibus hostem</l>
          <l>Sternere: quae tandem exempto te rebus et auris</l>
          <l>Humanis post fata putas ventura: quiescant</l>
          <l>Vicini: haud vanam sibi fingant somnia pacem.</l>
          <l>Nec tranquilla putes subeunda nepotibus arma.</l>
          <l>Scania materies semper fuit: vna manebit</l>
          <l>Materies semper bellique et caedis: ab isto</l>
          <l>Posteritas rapiet tristes sibi fomite pugnas.</l>
          <l>Haud direpta ferent Scanensia praedia Dani:</l>
          <l>Suecia nec fuso quod partum est sanguine linquet.</l>
          <l>Hinc igitur populis suaderem foedera. quid si</l>
          <l>Scania Margretae cedat: tibi pondere magno</l>
          <l>Venerit, ac iusta depensa pecunia lance:</l>
          <l>Militiae pretium longoque salaria bello:</l>
          <l>Respice quantum homini dederint tibi fata, recordor</l>
          <l>Auditum, Sueones amplissima rura tueri,</l>
          <l>Sceptraque sub Boream porrectis tendere regnis.</l>
          <l>Quin ego per tenebras et inhospita lustra ferarum,</l>
          <l>Limina regnorum tibi ducier audio. vel quid</l>
          <l>Smolandos memorem: quid Gotthos pingue colentes</l>
          <l>Foecundumque solum, quos Hesperus aspicit, et quos</l>
          <l>Extensos Oriens vicinis claudit arenis:</l>
          <l>Vplandosque etiam latos, Cereremque metentes</l>
          <l>Frugiferam? Vel quid Vermlandica praedia dicam</l>
          <l><pb n="p.188"/>Dallensesque viros? quibus ars innata sagittis</l>
          <l>Et iaculis certare. proculque sub aethera forti</l>
          <l>Mittere tela manu visumque attingere neruo.</l>
          <l>Tum Gestricenses, Helsingos, Iemphtica rura,</l>
          <l>Atque Angermannos: tum Botnica lustra sub Arctos</l>
          <l>Pene extensa feras, geminoque obnoxia plaustro:</l>
          <l>Inde etiam Lappas, Finnosque et cognita Biarmis</l>
          <l>Saxa viris: vbi supremo se vertice mundus</l>
          <l>Contrahit, ac dubios Cynosurae spectat in ignes.</l>
          <l>Praeterea accessit Finlandia vasta per amplos</l>
          <l>Exporrecta sinus: geminisque asperrima ripis.</l>
          <l>Qua Notio immittit frontemque et littora ponto</l>
          <l>Hincque suos Sueones, hinc prospicit ardua Moschos.</l>
          <l>Longe equidem tua regna ferunt. tua magna potestas:</l>
          <l>Longe etiam imperium profers mortalis. an istud</l>
          <l>Haud satis esse putes, tua quo tibi pectora credas</l>
          <l>Conficier: multas armis percellere gentes.</l>
          <l>Et multos bello populos tibi cogere: multas</l>
          <l>Hercle etiam curas animis parat. vna beatos</l>
          <l>Res dabit ire dies, si cum moderata sequare.</l>
          <l>Nil supra humanas tentarint pectora vires:</l>
          <l>Nec quod fas sperasse vetat, cupijsse ferare.</l>
          <l>Res est plena mali tam vasta potentia. nonne</l>
          <l>Expedit angusto potius considere. sed re</l>
          <l><pb n="p.189"/>Foelici ditique aruo: quam plurima bellis</l>
          <l>Cum fortasse petas, dubio tamen omnia fructu</l>
          <l>Appetere, et grandi cumulare pericula damno:</l>
          <l>Nonne vides tumidis quassari celsa procellis</l>
          <l>Nauigia, et fortes sentire ingentia ventos:</l>
          <l>Immensum nihil est quod fata per omnia durat.</l>
          <l>Tum vero populis meritam praestare salutem</l>
          <l>Qua ratione potes: multis dominaris. at hisce</l>
          <l>Iura iacent: et cuncta feris Praefectibus horrent</l>
          <l>Pressa tuis. quo non Dominus sua lumina spectans</l>
          <l>Intulerit, regnique beet commissa, tenebris</l>
          <l>Omnia demergi cladesque subire necesse est.</l>
          <l>Nunc igitur cape consilium. quod tempus et aequa</l>
          <l>Obtulerit ratio, melius seruantur ab vndis</l>
          <l>Quae ripis illisa quidem soluuntur, in aequor</l>
          <l>Quam totum delata: feris vbi fluctibus altum</l>
          <l>Vorticibus furit, ac fremitus sub gurgite versat.</l>
          <l>Nos equidem patrio qui te nunc Marte cientem</l>
          <l>Praelia sectamur, concepta pace sequestres</l>
          <l>Offerimus. dabit ipsa viam fortuna modumque:</l>
          <l>Omnis vt haec animis tolli dissentio possit.</l>
          <l>Consistantque iterum sopito foedera bello.</l>
          <l>Audiet haec Oriens, et qua sua fundit Iberus</l>
          <l>Ostia. nec tantum positos mirabitur enses.</l>
          <l><pb n="p.190"/>Ac terna sed te victorem laude celebret:</l>
          <l>Quod potius quae recta sies et honesta secutus:</l>
          <l>Inclyta quam dubiae submittas culmina sorti.</l>
          <l>Digna Deo res est sapere. at parere monenti</l>
          <l>Vtiliter, veris aperit prima arma triumphis.</l>
          <l>Finierat: cunctisque oratio cepta benigne est,</l>
          <l>Collaudantque virum, atque assensibus omnia firmant.</l>
          <l>Ignari. qui quod sapienter voce locutus</l>
          <l>Esset, in Alberti detorquent commoda: cum nec</l>
          <l>Mentibus Alberto, nec Danis militet ore.</l>
          <l>Insula Gotthano, Sueonum contermina regnis,</l>
          <l>Ampla mari vastosque inter iacet ardua fluctus:</l>
          <l>Opposita spectat qua fronte Liuonia montes</l>
          <l>Tuisthiacos: vbi Steckburgo diductus in ortum</l>
          <l>Procurrit sinus, et patrias incuruat arenas.</l>
          <l>Insula diues opum, cum libertate potiri</l>
          <l>Fata sinunt, nullaque gemunt sub clade coloni.</l>
          <l>Haec equidem sedes primaeua ab origine Gotthis</l>
          <l>Et pars magna fuit: quo nunc Gothlandia fato</l>
          <l>Cognita caeruleas inter caput exerit vndas</l>
          <l>Suspirans. adeo nihil est, fundamina magnis</l>
          <l>Aut rebus posuisse: aut hac te sorte beatum</l>
          <l>Testari. meritis quod sis amplissimus, alta</l>
          <l>Omnia subsidunt. meritis iniuria reddit</l>
          <l><pb n="p.191"/>Quod minime es meritus. decedit gratia rebus,</l>
          <l>Et vetus in tenues exspirat Gloria fumos.</l>
          <l>Postquam igitur bello statuit vicina Tyrannus</l>
          <l>Et premere, et pressos in funera mittere Danos:</l>
          <l>Nec tamen aut studijs nerui, aut conatibus aera</l>
          <l>Suppeterent, exquirit opem poscitque Monarchas</l>
          <l>Praesidium, et grandi sub foenore colligit aurum.</l>
          <l>Tum Prussos etiam fama est tentasse Magistros,</l>
          <l>Atque aeris signati aliquot pepigisse talenta:</l>
          <l>Insula quo fidei tandem sub nomine duros</l>
          <l>Incidit in nexus, aliaenaque pene subibat</l>
          <l>Iura virium. patrioque dolens excessit ab orbe.</l>
          <l>Hanc igitur quod vix retineri posse videret</l>
          <l>Margreta vincente: quod ocyus illa reuulsas</l>
          <l>Imperij partes aut congestura fuisset.</l>
          <l>Aut minime passura alienae accedere genti:</l>
          <l>Iccirco tali tum cautum voce locutum</l>
          <l>Dixeris. Extemplo Proceres et sobria turba</l>
          <l>Dicta probat. iam iamque magis submittere cristas</l>
          <l>Ceperat Albertus. patulasque accommodat aures</l>
          <l>Consilio, et totos inclinat in optima sensus:</l>
          <l>Cum subito motos quatiens Rhamnusia vultus</l>
          <l>Aetherio delapsa polo super astitit, ingens</l>
          <l>Qua poterat summo spectari vertice mundus:</l>
          <l><pb n="p.192"/>Alectoque imis excitam faucibus orci</l>
          <l>Luctificamque citamque vocat. Venit illa sagittis</l>
          <l>Ocyor, et coeli media sub nube videnda</l>
          <l>Praebuit horrificis vndantia membra colubris.</l>
          <l>Cui Nemesis, diuum furor et iustissima vitae</l>
          <l>Vltio: quam nullus studijs impune proteruis</l>
          <l>Contempsit, tali Ioue prodita voce locuta est.</l>
          <l>Alecto, Furias inter notissima diras,</l>
          <l>Conscia cui sibi mens dederit terrere rigentes</l>
          <l>Flagitijs animos curasque inferre dolori:</l>
          <l>Hunc mihi da Virgo tenuem sata nocte laborem,</l>
          <l>Et tibi quae tradam magno mihi condita coelo,</l>
          <l>Perfice. Tu nosti bello committere gentes,</l>
          <l>Foedera perrumpis, meritasque in funera poenas</l>
          <l>Reddis, et a sano diducis pectora sensu.</l>
          <l>En quantum toto iam caecus corde labascit</l>
          <l>Iste Deo inuisus Boreae rex: incute saeuam</l>
          <l>Pectoribus rabiem, inspiraque furoribus ignes.</l>
          <l>Ne sapiat. dixit Rhamnusia lenta, simulque</l>
          <l>In superos iterum concessit feruida ventos.</l>
          <l>At fera praecepto magni Iouis aucta, citatis</l>
          <l>Passibus excedens Sueonum petit impigra terras.</l>
          <l>Et diras armata manus: armata capillos</l>
          <l>Anguibus horrisono compleuit sidera lapsu.</l>
          <l><pb n="p.193"/>Cum veluti neruo multum comitante sagitta</l>
          <l>In praeceps agitur, liquidas volat illa per auras</l>
          <l>Erumpens, interque leues dat sibila ventos.</l>
          <l>Sic Erebo sata dira ruit, gelidamque sub Arcton</l>
          <l>Tendit et in Sueones quanto licet impete fertur.</l>
          <l>Illapsam sensere Duces, longeque per auras</l>
          <l>Stridentes alas, et membra sonantia captant.</l>
          <l>Ast exempta oculis veniunt mala. protinus arce</l>
          <l>Vt summa stetit, haerentem tum forte Monarcham</l>
          <l>Lapsa per impluuium Regem petit: eque capillis</l>
          <l>Conijcit horrificis atrocem moribus anguem.</l>
          <l>Inque sinum misero praecordia ad intima subdit.</l>
          <l>Ille per incinctas et laxa volumina vestes</l>
          <l>Voluitur, ac leni stringit caua pectora tactu</l>
          <l>Vipereumque vomens inspirat virus, et ignes</l>
          <l>Accendit studijs totamque in funera mentem</l>
          <l>Incitat: ac sano Regem de cardine vellit.</l>
          <l>Extemplo infoelix furialibus incitus vmbris</l>
          <l>Arma vocat bellumque fremit. propereque ruentes</l>
          <l>Hortatur iuuenes. quid enim cessatis: an arce</l>
          <l>Hac Axelualdo totos mihi ducier annos</l>
          <l>Fata sinant: Hesterna equidem mihi luce ferebat</l>
          <l>Nuncius, aduentu nostris accedere regnis</l>
          <l>Margretam. Sedenim faciat Deus, ausit vt arma</l>
          <l><pb n="p.194"/>Ausit vt inualidas in praelia mittere gentes.</l>
          <l>Conserere et mecum iustis velit ensibus: isto.</l>
          <l>Certe equidem quid sit Sueones in bella cieri.</l>
          <l>Et bello tentare viros mollissima discet.</l>
          <l>Sic ait, ac dicto plausit. fremebundus in omnes</l>
          <l>Peruolitat castrorum aditus lateque iacentes</l>
          <l>Excitat, ac subitis animos clamoribus auget.</l>
          <l>Huc Sueones. huc Theutonicis exercitus alis</l>
          <l>Plenior, hybernis equidem paulo ante profectus</l>
          <l>Venerat: ac sparso velut ordine lata quiescens</l>
          <l>Occupat arua viris et equestri milite complet:</l>
          <l>Qui nihil Alberto timuit minus. ille vagatus</l>
          <l>Hortatur, laudat, virtutes praedicat: et nunc</l>
          <l>Corpora curari iussit. volat inde per omnes</l>
          <l>Militiae cuneos. alij mirantur inani</l>
          <l>Bacchantem fremitu Regem: pars facta probauit</l>
          <l>Collaudatque. animos ita confirmarier et spem</l>
          <l>Militibus statui. si claro bella sequantur</l>
          <l>Principe: qui monitis praestet sapientibus, et se</l>
          <l>Impauidum hostiles inter probet esse maniplos.</l>
          <l>Aut quid turba feris aequata leonibus vnquam</l>
          <l>Praeclari efficiet Ceruo duce: fortia fortes</l>
          <l>Pectora subijciunt alijs in praelia motus.</l>
          <l>Incenduntque calore animos, et caedibus aequant.</l>
          <l><pb n="p.195"/>Malo per indomitas et inhospita littora Syrtes</l>
          <l>Principe Alexandro fatum tentare, leues quam</l>
          <l>Sub Thersite manus, pauidasue lacessere gentes.</l>
          <l>Albertus multis igitur tum vocibus hostes</l>
          <l>Proscindit firmatque suos circumque feroci</l>
          <l>Inuehitur spectandus equo: velut actus in orbem</l>
          <l>Cum trochus exilijt vinclis, celerique rotatur</l>
          <l>Turbine. Succlamant pueri plausumque coronae</l>
          <l>Ingeminant, plagisque cient et cursibus implent.</l>
          <l>Sic Rex incenso similis, lituoque sonante</l>
          <l>Et celerum turba magnos vrgere tumultus.</l>
          <l>O socij. Nec enim longis ambagibus errat</l>
          <l>Fortuna, et nostris cumulabitur optima regnis.</l>
          <l>Credo ego non dextro Margretam Numine pelli</l>
          <l>Et facibus turbari animum furialibus at me</l>
          <l>Quorsum ago: succedat pugnae male sana, luatque</l>
          <l>Quod merita est. Sedenim cum lux mihi crastina primo</l>
          <l>Mane rubet, totis exercitus adsit in armis</l>
          <l>Expediatque manus operi: quo Suecia Danos</l>
          <l>Seruitio premat, ac meritis terat obuia bellis.</l>
          <l>Sic ait, et properans sese ad sua castra recepit.</l>
          <l>Plaudenti similis. pubes Germanica vectum</l>
          <l>Laudibus extollit, noctemque in somnia vertit.</l>
          <l>Interea Regina suos dum rupe moratur</l>
          <l><pb n="p.196"/>Vardburga monitis quantum potis instruit, acres</l>
          <l>Inflammatque viros. primumque exercitus omnis</l>
          <l>Centibus e binis summo parere iubetur</l>
          <l>Bellorum pugnaeque duci. tum multa per altos</l>
          <l>Ordinis eximij numeros hortamenta peregit.</l>
          <l>Et praestare fidem laudesque capescere facto</l>
          <l>Mandat: et in seros ea mittere gesta nepotes.</l>
          <l>Esseque concordes animos contendit, et omnem</l>
          <l>A Christo fortes iussit sperare salutem.</l>
          <l>Fidite corda Deo, et numeros contemnite, si quos</l>
          <l>Vndique non vera cumulat virtute Tyrannus.</l>
          <l>Nullus in hoc numero mihi non donatus abibit:</l>
          <l>Nec sibi quis frustra duris sudoribus actam</l>
          <l>Militiam, aut tenui certatam sorte queretur.</l>
          <l>Hoc ego vos vnum testabor, et omnibus vnum</l>
          <l>Hoc monitis contendo. Deos sperate. piorum</l>
          <l>Facta patrum veris virtutibus aedita quisque</l>
          <l>Sic imitanda putet: solidis vt laudibus aequet.</l>
          <l>Et sua non dubijs referat tela aucta triumphis.</l>
          <l>Sic pro re paucis Regina locuta quieuit</l>
          <l>Contemplata suos. Sedenim Lycaeus alentem</l>
          <l>Plurima pectoribus dicto solatur honesto.</l>
          <l>Atque ait. haud dubiam si quid mihi fata Deusque</l>
          <l>Fortunam aspiret. mecumque haec tota benignus</l>
          <l><pb n="p.197"/>Cornua coelesti moderetur acumine: saltem</l>
          <l>Tertia vt hinc surgat nitidis aurora quadrigis</l>
          <l>Id doceam, minime petulantibus omnia rerum</l>
          <l>Consilijs momenta dari: nec viribus esse</l>
          <l>Fidendum magnis, quas non pulcherrima virtus</l>
          <l>Contrahit. excrucies animum nihil. insere Christo</l>
          <l>Pectora, et e coelo si quid potes, omina firma.</l>
          <l>Nos equidem prote quantum fecisse patiue</l>
          <l>Constantes fidosque decet, fecisse probabis.</l>
          <l>Cum simul illa virum est affata benignius, hac tum</l>
          <l>Admonet, atque graui compellat voce ruentem.</l>
          <l>Vade age digne tuis semper maioribus, et te</l>
          <l>Digne magis, ducibusque etiam memoranda futuris</l>
          <l>Gloria. Dij vera clarum virtute beato</l>
          <l>Euentu faciant ad tecta paterna reuerti</l>
          <l>Laetum etiam, et merita cumulent tibi tempora Lauro.</l>
          <l>Sic ait. ast lacrymis oculos impleuit obortis</l>
          <l>Et coelum testata, locumque ducemque relinquit</l>
          <l>Inque suos tandem concedit moesta penates.</l>
          <l>Lyckeus sedenim mandato instructus et isthac</l>
          <l>Suprema ceu voce, suos adit impiger: et iam</l>
          <l>Castra mouenda docet, primusque excedere gestit.</l>
          <l>Protinus exoritur clangorque sonusque tubarum</l>
          <l>Atque ingens iuuenum fremitus, clamorque virorum</l>
          <l><pb n="p.198"/>Ac iter vrgentis cunei. pars stupea flammis</l>
          <l>Tecta cremanda dedit. tenues pars curribus infert</l>
          <l>Sarcinulas: alij pedibus contendere: densos</l>
          <l>Caetera flectit equos, et ephippia turba perurget.</l>
          <l>Hic equidem laetos iuuenes, hic prompta videres</l>
          <l>Pectora. quis cuneos et densae magna phalangis</l>
          <l>Robora commemoret: grauis armatura premebat</l>
          <l>Ingentes humeros: ingentia tela ferebant</l>
          <l>Excelsasque hastas: nihil hic imbelle, nihilque</l>
          <l>Inualidum. Sedenim plenis hinnitibus auras</l>
          <l>Implet equus, patulasque infert sub sidera nares.</l>
          <l>Et cursus glomerare leues, et ludere ferro.</l>
          <l>Tandem vbi prouecti per inania longa sequuntur,</l>
          <l>Excessere oculis hominum, rupesque per altas</l>
          <l>Aruorumque sinus miliaria multa volando</l>
          <l>Exsuperant turmae, triduisque laboribus oram</l>
          <l>Deueniunt: tanto Superis vbi ponere metam</l>
          <l>Dissidio visum est, gladijsque exscindere lites.</l>
          <l>His igitur vicina locis vbi castra virorum</l>
          <l>Metatus fuit, actutum tendebat Iuarus</l>
          <l>Inuehiturque citus tela inter maxima, et orce</l>
          <l>Sic monet. O Socij foelicibus ista tenemus</l>
          <l>Arua dis. nihil hic neque pabula grata caballis.</l>
          <l>Nec desunt alimenta viris. defigite terris</l>
          <l><pb n="p.199"/>Castra manu. Cumulis huc vecta ingentibus adsunt</l>
          <l>Ligna focis: celeres inducite follibus ignes.</l>
          <l>Et passim succensa rogis in sidera tendat</l>
          <l>Flamma leuis, recreetque suo stupefacta calore.</l>
          <l>Fortia vos etiam curare ego corpora mando</l>
          <l>Ociaque alta sequi. Vigiles nunc tota locaui</l>
          <l>Circum castra viros, factoque intendere iussi.</l>
          <l>Crastina quam primum roseo lux sparsa cubili</l>
          <l>Attulerit totum rutilanti ex aethere Solem.</l>
          <l>Agmina mota locis ad fata extrema sequamur.</l>
          <l>Dij tribuant, fausto mihi lux vt crastina Sole</l>
          <l>Orta, ferat patrijs foelicia sidera bellis.</l>
          <l>Dixerat: ac tenuem concessit Iuarus in oram</l>
          <l>Castrorum in medio. Summos vocat inde cohortis</l>
          <l>Praefectos, reficique iubet: sed sobria quisque</l>
          <l>Pectora, et ingentes sibi se conseruet in vsus.</l>
          <l>Discessum est. totis collucet vt ignea crebris</l>
          <l>Flamma rogis, late densas agitata tenebras</l>
          <l>Dispulit, ac claro prodebat castra nitore.</l>
          <l>Nec mora, surgentes spectant in sidera flammas</l>
          <l>Qui speculatum aderant Alberto Principe dudum</l>
          <l>Missi equites: prima cum iam sub nocte vagati</l>
          <l>Obseruantque globos, hostiliaque agmina late</l>
          <l>Mensurant campis: seque in sua damna pauentes</l>
          <l><pb n="p.200"/>Exstimulant animis, et spe recreantur inani.</l>
          <l>Cumque leues passim spectant sub sidera fumos</l>
          <l>Voluier, ac mixtos volitare in nubibus ignes:</l>
          <l>Sicut erat, vera reputant ratione vocatos</l>
          <l>Iam toties venisse viros: contemptaque multo</l>
          <l>Agmina derisu funestum aduoluere Martem.</l>
          <l>Vtque magis flammas et in ignea visa propinquant.</l>
          <l>Hoc mage conijciunt: donec propiora subibant</l>
          <l>Iam loca nec dubio spectare pericula vultu.</l>
          <l>Tum vero manifesta fides, non oppida tectis</l>
          <l>Incensis flagrare. velut deterrima quidam</l>
          <l>Crimina mentiti, facibus succendere vicos</l>
          <l>Et flamma populante lares exurere Danos.</l>
          <l>Ergo auidi spectare ignes cum incautius aruis</l>
          <l>Succedunt, primos vigilum sentire maniplos:</l>
          <l>In quos cum subito Sueonum manus incidit. esse</l>
          <l>Rata suos, tali venientes voce monebat.</l>
          <l>Quae vos causa viri tam late errare coegit:</l>
          <l>Accelerate gradus cuneoque assistite nostro.</l>
          <l>Hostis habet campos. en totis castra fauillis</l>
          <l>Spargere voluentes supera in fastigia flammas.</l>
          <l>Et propius subeamus, ait. cum protinus hostes</l>
          <l>In medios sese (neque enim responsa dabantur</l>
          <l>Fida satis) misero tremefactus pectore Gotthus</l>
          <l><pb n="p.201"/>Sentijt illapsum. Veluti cum forte iacentem</l>
          <l>Calcat humi tortum spiris ingentibus anguem.</l>
          <l>Ille caput tollens immania sibila cristis</l>
          <l>Exerit, ac diram minitatur vulnere mortem:</l>
          <l>Cum fugit, ac tetro sua flectere lumina messor</l>
          <l>Et pauet, et tumido retrahit cita membra chelydro.</l>
          <l>Haud aliter Sueones. hostilia tela videndo</l>
          <l>Cum metuant, celerare fugam pedibusque relatis</l>
          <l>In diuersa ruunt. pars Axelualdica cursu</l>
          <l>Moenia contendunt: alij qua caeca viarum</l>
          <l>Compita cliuosos propter decurrere montes</l>
          <l>Elapsi, tenebras inter subitosque pauores</l>
          <l>Effugiunt: nullo plures certamine capti</l>
          <l>In nexus venere, manusque in vincula mittunt.</l>
          <l>E nostris quidam cum forte ruentibus instat.</l>
          <l>Incidit in dumos praeruptaque sentibus antra:</l>
          <l>Implicitusque pedes salienti membra caballo</l>
          <l>Excutitur, foueasque inter spinasque prementes</l>
          <l>Ignotum molitus iter luxata trahebat</l>
          <l>Brachia iuncturis emota labantibus, hunc re</l>
          <l>Comperta inquirunt socij, moestumque reducunt</l>
          <l>Blanditi. Sedenim circum praecordia bilis</l>
          <l>Feruet, et ingentes se suscitat ardor in ignes.</l>
          <l>Ipse virum clypeo redimit Lyckeus, et artus</l>
          <l><pb n="p.202"/>Attrahit excussos satagens, ac iuncta reponit</l>
          <l>Brachia. ceu fragiles magno conamine ramos</l>
          <l>Cum quis perfringit: Sic cum se rursus in imos</l>
          <l>Inserit articulos scapulisque patentibus abdit</l>
          <l>Auulsus nodo cubitus sonat. Inde saluti</l>
          <l>Redditus adduci fremebunda voce caballum</l>
          <l>Imperat insiliens. Quo me nunc Blacche relinquis</l>
          <l>Desertum fusumque loco: non ista probarim</l>
          <l>Foedera: nec talem quondam mihi pinxit Houellus</l>
          <l>Cum tua multiplici memoraret tergora laude.</l>
          <l>Gressibus adde oculos, caecasque aduerte latebras:</l>
          <l>Quodque est ante pedes, si quid sapis, aspice: coelum</l>
          <l>Linque diis, celsusque regat sine Iuppiter orbem.</l>
          <l>Ast Axelualdum quae pars delata citatos</l>
          <l>Aduenisse refert decreta in praelia Danos:</l>
          <l>Spectarique acies, pyrisque ingentibus altos</l>
          <l>Nunc ardere focos, ferrique sub aethera flammas:</l>
          <l>Nubibus inspergi cineres, cumulosque globorum</l>
          <l>Lambere sidereos agitatis follibus ignes.</l>
          <l>Sed numero certe exiguo res Danica, certe</l>
          <l>Exiguo constat numero: nec et ista putabis</l>
          <l>Corpora praestanti Suecorum obnitier auso</l>
          <l>Sufficere, aut nostras subuertere posse phalanges.</l>
          <l>Quae postquam elato placuisset fabula Regi.</l>
          <l><pb n="p.203"/>Tollit ouans animos, et spe sibi pectora firmat:</l>
          <l>Collaudatque suos, certatque immittere somno</l>
          <l>Lumina, et extremam membris inferre quietem.</l>
          <l>Ergo vbi Vardburgo procul excessere cohortes.</l>
          <l>Et Falocopensem contendit Iuarus in oram,</l>
          <l>Bahusum Regina petit. Iacet inclyta celso</l>
          <l>Arx ea structa loco. saxisque videnda stupendis</l>
          <l>Ardua congerie firmique bitumine muri:</l>
          <l>Quales Tarpeio memorant in culmine celsas</l>
          <l>Stare domos, mediasque velut contingere nubes:</l>
          <l>Et procul aerios inter se condere ventos.</l>
          <l>Albia depressis hic vallibus errat, et imos</l>
          <l>Alluit vnda pedes. ripisque tumentibus exit.</l>
          <l>Haec Veneri celeres inter rapidissima fluctus</l>
          <l>Labitur, et summo praeruptas gurgite fossas</l>
          <l>Sic agit, vt magni cataractas fundere Nili</l>
          <l>Posse putes. tanto sonitu tantoque fragore</l>
          <l>Lapsa ruit, non vt fluere: at subuoluier alte</l>
          <l>In praeceps, ratibusque vias prohibere videres.</l>
          <l>Tum vero Elsburgum fluuio adiacet, aspera muris</l>
          <l>Compages: vbi Gotthorum procurrere summos</l>
          <l>Fata dabant fines, nostrasque attingere ripas.</l>
          <l>Bahusum sedenim cum iam Regina petendo</l>
          <l>Venerat, actutum priscis se inferre Sacellis</l>
          <l><pb n="p.204"/>Diuorumque exposcit opem: Christumque precata</l>
          <l>Eductas patria pro libertate phalanges</l>
          <l>Commendat coelo. tum vero inducere menti</l>
          <l>Maxima vota, Deoque omnem committere causam,</l>
          <l>Et fortunatis pertexi cursibus orat.</l>
        </lg>
      </div>
      <div>
        <head>
          <reg>8. bog</reg>
          <orig>C. ERASMI MICHAELII<lb/> LAETI,<lb/> MARGARETICORVM<lb/> LIBER VIII.<lb/>
          </orig>
        </head>
        <lg>
          <l>Panditur aeterno memoranda a nomine belli</l>
          <l>Orta dies: roseosque orbi sua lumina currus</l>
          <l>Phoebus Apollo iacit: foribusque patentibus horae</l>
          <l>Emittunt subitos pleno temone iugales</l>
          <l>Continuo rapidas Pyrois, Eous et Aethon</l>
          <l>Corripuere vias, superumque ascendere mundum:</l>
          <l>Cum patria signum pugnis Albertus ab arce</l>
          <l>Extulit, ac rauco crepuerunt cornua cantu.</l>
          <l>Extemplo commotae acies, fremitumque dedere</l>
          <l>Vetterusque sagax. Venerusque et gnara futuri</l>
          <l><pb n="p.205"/>Albia, quaeque feros incingunt aspera Gotthos</l>
          <l>Aut Sueonum lambunt internas flumina valles.</l>
          <l>Quid ripas auxisse lacus. quid murmura dicam.</l>
          <l>Auditosque inter glaciesque et crusta fragores:</l>
          <l>Horrendum tonuere canes: totasque per auras</l>
          <l>Ignea delapsae subigebant viscera stellae.</l>
          <l>Intumuisse fretum sonitusque agitasse stupendos.</l>
          <l>Subsedisse diem: nebulisque ingentibus omnem</l>
          <l>Vetteri fundum liquidas halasse tenebras.</l>
          <l>Quin tranquilla dies aliquot sua flumina ripis</l>
          <l>Continuisse ferunt, nusquamque exisse profundo</l>
          <l>Haerentes fluuios venturaque damna pauentes.</l>
          <l>Quidue Lupos auiumque greges. volucrumque sequentum</l>
          <l>Agmina dira canam: fama est aquilasque feroces.</l>
          <l>Ingluuieque graues monstrasse pericula miluos</l>
          <l>Et captasse locum, magnas vbi vertere sortes</l>
          <l>Dijs visum Superis tumidasque exscindere gentes.</l>
          <l>Heu caecas hominum mentes, et in optima nusquam</l>
          <l>Pectora gnara satis: minimum est mortalibus aegris</l>
          <l>Quod sapimus. studio ferimur sub tristia: nec nos</l>
          <l>Aut monitus sacri aut ostensa pericula tardant.</l>
          <l>Ingeniosa malo est hominum natura, sibique</l>
          <l>Stulticiae pretium atque opprobria plurima gignit.</l>
          <l>Quod sentire Lupis datur et praescire futuros</l>
          <l><pb n="p.206"/>Insuper euentus, hominem latet. omnibus vnus</l>
          <l>Imperat: ast nulli minus est sua cognita, nulli</l>
          <l>Vita incerta magis. Ceu mollia contrahit auceps</l>
          <l>Retia, et inuoluit non cautas fune volucres.</l>
          <l>Sic subitos hominum casus coelumque diesque</l>
          <l>Accelerat numero. ludit sors nescia rerum.</l>
          <l>Et sua mortales inter fastidia spargit.</l>
          <l>Nemo equidem. nemo est foelix. suprema dierum</l>
          <l>Iudicat, ac cunctis aequam fert vnica lancem.</l>
          <l>Optima res homini pax est. tum viuere paucis</l>
          <l>Contentum, et tota mediocria poscere vita.</l>
          <l>Extremum sedenim, et deterrima meta malorum est</l>
          <l>Insultare alijs, turpesque aspergere sannas</l>
          <l>Et nigrum cumulare salem: cum forte procaci</l>
          <l>Deformare bonos libeat certamine, et altum</l>
          <l>In vulnus studeas sceleratam immittere linguam.</l>
          <l>Igne quid vtilius: sed quis satis arma, quis enses</l>
          <l>Laudet, et infracto confecta negocia ferro?</l>
          <l>Cornua taurus habet: vehit vngula dura Caballos.</l>
          <l>Armarit rabidos vnguisque et cauda Leones:</l>
          <l>Dente Canis, nocet aspectu Basiliscus acerbo</l>
          <l>Interimitque graui Dipsas tua corpora morsu.</l>
          <l>Ast homini natura dedit mentemque manumque</l>
          <l>Qua noceat. durum fato genus, anxius optat</l>
          <l><pb n="p.207"/>Vnde perire potest, et quo sua prospera rumpat.</l>
          <l>Etiam prima dies nitido fulgebat Olympo</l>
          <l>Educitque Albertus equos, auidasque cohortes</l>
          <l>Centuriat, magnaeque ruens capit omina pugnae.</l>
          <l>Inclamatque duces populorum, ac talia fatur.</l>
          <l>Venit summa dies, et ineluctabile Danis</l>
          <l>Exitium: properat nostro victoria bello.</l>
          <l>Quisque manum fortem ac rigidas in praelia dextras</l>
          <l>Induat: inuictos praestare laboribus artus</l>
          <l>Nunc decet, et quia vos magnam spondere salutem</l>
          <l>Haud dubito, validos arrepta in tela lacertos</l>
          <l>Stringite, et e vestro crescat mihi gloria facto.</l>
          <l>Vincimus ignauos causaque et robore Danos.</l>
          <l>Vincimus armorum numero, turbisque manuque.</l>
          <l>Tum quid foemineae metuamus iurgia beluae?</l>
          <l>Quidue minas fremitusque leues timeamus? Iuaro</l>
          <l>Nescio cui fragiles mandauit inepta maniplos:</l>
          <l>Quem contemnendum tibi noueris esse. tametsi</l>
          <l>Vt belli gnarus, sic callidus esse feratur</l>
          <l>Atque animis solers. Sedenim cum tenuia ductet</l>
          <l>Robora: nos numero contra pugnemus, et acri</l>
          <l>Tendentes late cumulemus funera neruo.</l>
          <l>Vt supero torrens qui monte euoluitur imos</l>
          <l>Irruit in tumulos, et saxa sequacia pellit.</l>
          <l><pb n="p.208"/>Sic nos, offenso tentantes praelia coelo</l>
          <l>Proterimus. nihil hic veteri stratagemata mundo</l>
          <l>Cognita, nil hominum fraudes, nihil ordo moretur.</l>
          <l>Tum vero instamus, spes est quae maxima, fessis</l>
          <l>Pertaesisque viae. hyberno sub sidere pugnas</l>
          <l>Lentaque bella sequi, res est haud mollibus aequa</l>
          <l>Pectoribus. quidenim? si desint caetera in hostes:</l>
          <l>Ipsa equidem pro te poterint certasse videri</l>
          <l>Frigora, et ignauos mersisse in viscera motus.</l>
          <l>Postremo ignotis quoniam trepidare necesse est</l>
          <l>Dum tendant campis / atque incomperta sequantur</l>
          <l>Nunc loca: quae magnis etiam res saepe maniplis</l>
          <l>Terrorem incussit, tenebrasque offudit ocellis:</l>
          <l>Quid leuibus dubitemus equos immittere turmis.</l>
          <l>Et cuneis terebrare vias, passimque per arua</l>
          <l>Sternere, et extremae dare perdita corpora morti:</l>
          <l>Quae me cunque manet tantis fortuna sub armis</l>
          <l>Haud timidum praestabo ducem, tibi maxima pro me</l>
          <l>Quae nunc tela capis pubes Germanica, vitae</l>
          <l>Praemia decerno, laudesque et caetera Danis</l>
          <l>Cognita lucra viris, tibi venerit omnis, et omnis</l>
          <l>Gloria: te totis cumulatae fructibus arces</l>
          <l>Accipiant. si quae lato mihi pinguia regno</l>
          <l>Iuppiter adiungat tibi defero rura: gubernes</l>
          <l><pb n="p.209"/>Arbitrio nostrum quantum patet obuius orbem.</l>
          <l>Sic ait: Illi equidem fremituque sonoque sequuntur</l>
          <l>Et crepitans volucres vox est audita per auras.</l>
          <l>Iam vero instructas acies, pulcherrima grandis</l>
          <l>Corpora militiae. Sueonum Rex fata secutus</l>
          <l>Mouit, et accinctas in tela aduersa phalanges.</l>
          <l>Confertosque globos turmasque educit equestres.</l>
          <l>Cumque Axelualdo discedunt agmina, et amplae</l>
          <l>Discedunt acies. animos attollere qui tum</l>
          <l>Ingentesque manus et robora tanta stupescunt</l>
          <l>Attoniti. Sedenim tremulo postquam aequora pulsu</l>
          <l>Sensibus aduertunt haec propter tela moueri:</l>
          <l>Mirantur subito non fracta dehiscere saxa,</l>
          <l>Aut resilire suo depressas pondere terras:</l>
          <l>Tantas ille manus, tantasque in bella cohortes</l>
          <l>Totque Equitum turmas ferroque rigentia duxit</l>
          <l>Pectora, et audaces tulit in certamina dextras.</l>
          <l>Hos Comes Eydorae qui venerat accola, Gotthis</l>
          <l>Aeterno iunctus ceu certa in foedera nexu.</l>
          <l>Accipit imperio. mox per loca nota maniplos</l>
          <l>Extulit, ac subitis contendit cursibus in quae</l>
          <l>Nunc Falokopensi statuuntur praemia bello.</l>
          <l>Agmine quadrato pergunt: primosque sub orsus</l>
          <l>Rupini Princeps, et qui Pomeranica late</l>
          <l><pb n="p.210"/>Rura tenet, quique audaci tunc arma Borusso</l>
          <l>Missus adit, bellumque secutus saepe modestam</l>
          <l>Visus erat populis suadendo extollere pacem:</l>
          <l>Et monstrasse vias statui quibus aurea possent</l>
          <l>Foedera, et in seros ea mitti firma nepotes.</l>
          <l>Occupat extremam pubes Germanica, quantum</l>
          <l>Vndique tota patet dispostis fortibus oram.</l>
          <l>At medio patrij stant ordine, dira tuentes</l>
          <l>Contemptique: quod haud aliquo dignatus honore</l>
          <l>Hos foret, ac Sueonum parui rex duceret agmen.</l>
          <l>Impleri tamen his numerum cum posse putaret</l>
          <l>Inserit ordinibus, densasque agit inde phalanges.</l>
          <l>Immensas hominum turmas, atque instar arenae.</l>
          <l>Quam diti Caurus riparum flumine voluit</l>
          <l>Accumulans. Quacunque oculos et lumina ferres,</l>
          <l>Nil nisi plena virum cuneosque ac arma videres.</l>
          <l>Hinc ingens peditum Oceanus longaeque cohortes</l>
          <l>Oppleuere solum: qui tanquam aestiua locustae</l>
          <l>Pabula conuerrunt terrasque volatibus vrgent:</l>
          <l>Sic equitum peditumque globi latissima campis</l>
          <l>Rura grauant: Solique nitent opposta sereno</l>
          <l>Arma ducum ferrique seges. micat ignibus aether</l>
          <l>Atque repercusso radiabant tela metallo.</l>
          <l>Hic Rex sublustri rutulabat imagine formae</l>
          <l><pb n="p.211"/>Atque inter cunctos magis emicat vnus: vt auro</l>
          <l>Cum medius vibrans Adamas iacit efferus ignes</l>
          <l>Aspectusque trahit violentus. agitque per omnem</l>
          <l>Coniectos radios coelestia fulmina lucem.</l>
          <l>Huc vultus, huc ora virum conuersa ferebant.</l>
          <l>Et Regem spectare omnes. votisque sequuntur.</l>
          <l>Ast hominum studijs contraria vota fuere</l>
          <l>Et multum diuersa optant. pars omne Tyranni</l>
          <l>Auersata scelus Furis vltricibus aeuum</l>
          <l>Obicere, et meritas Superos deposcere poenas.</l>
          <l>Pars caecas hominum mentes, et faeta malignis</l>
          <l>Pectora consilijs plorant. stat lumina quidam</l>
          <l>Detergens, caetu in medio, questusque sonoros</l>
          <l>Aedidit, ac patulo fudit suspiria coelo.</l>
          <l>Hunc cum forte Scopas, istis paulo ante diebus</l>
          <l>Qui Boiemiacis aduenerat incola regnis,</l>
          <l>Quo tantos ferret gemitus, quo dicta, rogaret:</l>
          <l>Sic responsa dolens tremulo molitur ab ore.</l>
          <l>Quid Scopa, quid lacrymas et nostra opprobria quaeris?</l>
          <l>Res haec ipsa potest tacitos tibi pandere questus.</l>
          <l>Et veras nostri causas aperire doloris.</l>
          <l>Quicquid delirant Reges, patria vnica certe</l>
          <l>Plectitur. haec belli pretium est, et meta laboris.</l>
          <l>Quam nostri magno quondam sudore parentes.</l>
          <l><pb n="p.212"/>Cum conati essent longis auferre ruinis</l>
          <l>Aspice quam fortasse parum sint lege secuti</l>
          <l>Consilijsque bonis. poterat tranquilla beatos</l>
          <l>Possedisse dies, si sese nosset: et istas</l>
          <l>Assuetas bello haud tentaret Suecia gentes.</l>
          <l>Aut quid tute putes tanto nunc milite Regem.</l>
          <l>Tot Germanorum turmis, tot et ensibus, et tot</l>
          <l>Quaerere stipitibus, quam nos immergere bellis.</l>
          <l>Et Sueones fracta sub libertate tueri:</l>
          <l>Siue ctenim ferri superarit acumine Danos.</l>
          <l>Seu victus gemat ac regno spolietur auito.</l>
          <l>Exitium nobis partum est. dabit vndique nostrum</l>
          <l>In caput atra dies cumulatos morte dolores:</l>
          <l>Et praedam sceleratus aget. quicunque Tyrannus</l>
          <l>Inuadet nostras bello foelicior vrbes.</l>
          <l>Haud minus incolumi metuendum est principe Gottho</l>
          <l>Quam Dano victore, mali. crudelior omnes</l>
          <l>Depilet Albertus, saeuasque cruore piabit</l>
          <l>Irarum flammas: Quod Suecia tota Tyrannum</l>
          <l>Oderit, ac merito truculentum exhorreat Vrum.</l>
          <l>Multa equidem nos dura pati / nos multa necesse est</l>
          <l>Aduerso mala ferre Deo, camposque per omnes</l>
          <l>Excussos fundis miseros errare colonos.</l>
          <l>Vsque adeo quocunque ferat sors improba questus</l>
          <l><pb n="p.213"/>Auxerit: ac saeuis nos cladibus aspera merget.</l>
          <l>Talibus instabat dictis lacrymasque ciebat:</l>
          <l>Cum simul ista Scopas ingrato verba dolori</l>
          <l>Obijcit: auditum Danos in bella feroces</l>
          <l>Esse manu fortesque animos in praelia ferre:</l>
          <l>Ense nec hostili solitos dare tergora victos.</l>
          <l>Supplicibus tamen haud duros offundere vultus.</l>
          <l>Nec saeuire odijs cum decertata fatiscit</l>
          <l>Pugna virum. nihil his generosius esse, calentes</l>
          <l>Qui ponunt animos cum bellum desijt: et qui</l>
          <l>Maxima vincendo decernunt praemia laudi.</l>
          <l>Plurima mortales inter sententia, gentis</l>
          <l>Praedicat huius opes. clara virtute feruntur</l>
          <l>Praestare, et nullo sparsa est infamia raptu.</l>
          <l>Securum interea teque et tua cuncta iuberem</l>
          <l>Esse, nec abiecto spectare ea praelia vultu.</l>
          <l>In victi plerunque situm est animoque fideque</l>
          <l>Victorem qualem esse velit. res vnica legem</l>
          <l>Fixerit. ingenuo si pectore iussa sequatur</l>
          <l>Promissumque colat: nec se subeuntibus alte</l>
          <l>Nequitijs sancto studeat subducere pacto</l>
          <l>Iuratumque leui fallat pro more Tonantem.</l>
          <l>In reliquis nihil esse metus, nihil esse pericli</l>
          <l>Iura sinunt. nusquamque timet qui recta frequentat.</l>
          <l><pb n="p.214"/>Nec sunt humanae quae firmant culmina vires.</l>
          <l>Iuppiter ipse quidem imperijs finemque modumque</l>
          <l>Inijciumque locat. Deus est velut ordinis autor</l>
          <l>Sic vltor scelerum: qui saeuos motus ob ignes</l>
          <l>Sepe alias transfert inversa palatia gentes:</l>
          <l>Alternatque gradus et sceptra immania sternit.</l>
          <l>Non igitur lacrymis, non questubus ora sinumque</l>
          <l>Deformes. cessisse dijs. tutissima res est</l>
          <l>Sic ait. Albertum intuitus: qui vectus habenis</l>
          <l>Institit, ac leuibus glomerat fera colla lupatis.</l>
          <l>Infoelixque agitabat equos: plausuque caballum</l>
          <l>Gyrat, et incerta se rerum sorte fatigat.</l>
          <l>Pectoribus spem caecus alit: quae prospera somno</l>
          <l>Ventilat, ac studio se confirmabat inani.</l>
          <l>Cum subito visa est tellus concussa moueri</l>
          <l>Sub pedibus, vastumque tremit, suspensa profundo</l>
          <l>Cum veluti limo tellus agitata pauescit.</l>
          <l>Quam pueri super insiliunt, motuque vagari</l>
          <l>Et tremulo cogunt vestigia ludere pulsu.</l>
          <l>Sentijt Albertus motum: sed pone sequentes</l>
          <l>Vandalici terris excita volumina rident</l>
          <l>Contemnuntque. quid haec mirari pondera possis,</l>
          <l>Lata quibus merita quatitur formidine tellus.</l>
          <l>Conceditque globis equitum, patiturque moueri?</l>
          <l><pb n="p.215"/>Natura monstrante pauet: quae nostra stupescens</l>
          <l>Robora venturis assurgit honoribus. esse</l>
          <l>Foelices statuunt quae praesunt Numina, Gotthos.</l>
          <l>Insultant reliqui vocesque accentibus vrgent.</l>
          <l>Ipse equidem laeto derisit seria vultu</l>
          <l>Infoelix Albertus: equosque in fraena suburgens</l>
          <l>Incitat, ac volucres gyrat procursibus armos:</l>
          <l>Detorquetque iubas, vestigiaque implicat aruis.</l>
          <l>Vsque adeo fortuna latet, quam quisque secundam</l>
          <l>Aduersamue ferat: sorti quando exitus ipse</l>
          <l>Fluctuat, ac dubia pendent ventura bilance.</l>
          <l>Interea longae tenebrasque ac frigora noctis</l>
          <l>Exsuperat Lyckeus: equosque in pabula mittit,</l>
          <l>Et trahit in lassos gratissima membra sopores:</l>
          <l>Cum subitos orbi currus aurora reducit.</l>
          <l>Aspergensque salo protrudit ab aethere lucem.</l>
          <l>Infunditque diem mundo: cui nulla vetustos</l>
          <l>Inter amata patres aequari ob funera posset.</l>
          <l>Vt videt exortus moliri in lumina Phoebum</l>
          <l>Et primos proferre gradus: capit omina coelo</l>
          <l>Impauidus, lucemque manu votoque salutat:</l>
          <l>Et sua sic aperit fidenti pectora dicto.</l>
          <l>Nascere Sol, vitae decus et pulcherrima mundi</l>
          <l>Gloria: et augusto venias in vota iugali.</l>
          <l><pb n="p.216"/>Da facilem fato cursum, da Phoebe secundo</l>
          <l>Numine delabi properantes aethere currus:</l>
          <l>Et Pallas diuina faue, super omnia laetas</l>
          <l>Christe Deus des ire vices: age nostra potenti</l>
          <l>Tela manu, et certo da vulnera crescere ferro.</l>
          <l>Da talem tantumque diem memorare nepotes:</l>
          <l>Et sibi pro meritis claros sperare triumphos.</l>
          <l>Dixit, et extemplo partitur in agmina turmas</l>
          <l>Ordinibusque refert: plenosque in cornua iussit</l>
          <l>Ire sonos, tumidoque vrgeri Tympana pulsu:</l>
          <l>Et decertandis accendi pectora bellis.</l>
          <l>Tum vero manifesta fides, tum cognita virtus.</l>
          <l>Tum studijs patuit quanta experientia in armis</l>
          <l>Lyckeo foret: et quantum praestabat in omnes</l>
          <l>Militiaeque artisque gradus, non dicere promptum est</l>
          <l>Quanta Duci magnis fuerit prudentia factis.</l>
          <l>Quantus in arma labos: solertia quanta locandi</l>
          <l>Militis, aut quantae tam dura in praelia mentes.</l>
          <l>Non magis egregio toties cantatus Homero</l>
          <l>Insigni Mnestheus bellorum cognitus vsu</l>
          <l>Aptatas turmis numero vel iungeret alas:</l>
          <l>Cornua vel forti cautus muniret asylo.</l>
          <l>Denique si Hannibalem confregit Scipio, quod rem</l>
          <l>Aggressus tantam magno sit pectore: et ipsum</l>
          <l><pb n="p.217"/>Militiae robur properasque in bella phalanges</l>
          <l>Eximio certe digesserit ordine: ceu cum</l>
          <l>Inuictas praestare acies solertia posset:</l>
          <l>Lyckeo meritam peperit victoria laudem</l>
          <l>Sic quoque: quod veris proprijsque exercitus omnis</l>
          <l>Creuerit ordinibus, nusquamque aliena subirent</l>
          <l>Robora: nec dubijs acies constaret alumnis.</l>
          <l>Aut quae fama Duces memoret. quibus ardua primo</l>
          <l>Decertata gradu sunt cornua: fortibus illa</l>
          <l>Stabant aucta viris: floremque phalangis habebant</l>
          <l>Nobiliumque choros. quales non viderat aetas</l>
          <l>Vlla prior, functo postquam sub Principe victos</l>
          <l>Haraldo strauit latissima Suecia Danos.</l>
          <l>Egregio certe frontemque alasque videres</l>
          <l>Luxuriare virum numero, pugilesque peritos</l>
          <l>Adglomerare: quibus volupe est spectare cruorem</l>
          <l>Et decus incussum non expallescere ferrum.</l>
          <l>Praecipuum quod alit diues Nortuegia, quodque</l>
          <l>Dania robur habet primis consistere visum</l>
          <l>Ordinibus: primisque fuit certare sub oris</l>
          <l>Conspectum, ac denso cumulabat verbera pulsu.</l>
          <l>Post alij Proceres et turba infracta sequuntur,</l>
          <l>Substite qui valido primorum robora firma</l>
          <l>Ceu fulcire basi. qui vincere nescius ordo</l>
          <l><pb n="p.218"/>Transadigit cuneos, aciemque reuellere certat.</l>
          <l>Tertia sed classis Triaros, fortissima nostrae</l>
          <l>Pectora gentis habet: studium quibus obuia bello</l>
          <l>Frangere, et inuictas adferre in praelia vires.</l>
          <l>Agmine sed medio disposta ita signa feruntur:</l>
          <l>Vt vexillifero volitent Haccone Leones:</l>
          <l>Qui neque Vandalicos saeuissima scommata rictus</l>
          <l>Permetuunt, Sueonum neque cedunt ensibus: acres</l>
          <l>Cum pridem exacuant ventura in vulnera dentes:</l>
          <l>Perrumpantque moram ac firmis se viribus arment.</l>
          <l>Holgero sed enim (cui Scanos plurimus inter</l>
          <l>Stabat honos) forti natus genitore paternis</l>
          <l>Aestubus Hacco furit, qui quanquam aetate virente</l>
          <l>Praestat, et a sexto decimum ter Cynthia mensem</l>
          <l>Vix cumulat lustro, atque annos hoc robore firmat:</l>
          <l>Attamen ingenuo superet cum pectore laetos</l>
          <l>In pugnam vultus, fortes in bella lacertos</l>
          <l>Explicat ac rigido se suscitat arduus ense:</l>
          <l>Hortaturque suos alacri vt se mente sequantur</l>
          <l>Firmaque pro patrio subtendant pectora regno.</l>
          <l>Et quorsum nostris tentata parentibus ante</l>
          <l>Pax etiam euasit: quid Dania promouet, hic se</l>
          <l>Quod facilem praestare velit: quod foedera poscat.</l>
          <l>Et sub amicitiae iungi se lege probarit?</l>
          <l><pb n="p.219"/>Quin multo res est maiori obnoxia damno:</l>
          <l>Latius et serpunt belli contagia: cristas</l>
          <l>Holmia sustollit sannisque procacibus ornat.</l>
          <l>Quod pueris igitur solet euenisse, cauatas</l>
          <l>Qui foueas primo moliri in littore certant:</l>
          <l>Cum laudant operas. subigente huc aequora fluctu</l>
          <l>ui planat fossas et arenis omnia mergit.</l>
          <l>Haud aliter nostri quondam diuturna parentes</l>
          <l>Praelia conati populorum tollere. nullo</l>
          <l>Desudant fructu, quid enim: successibus vsos</l>
          <l>Ardua Lernei serpentis colla videres</l>
          <l>Eximere atque nouis frustra dare vulnera monstris.</l>
          <l>Mollibus iccirco studiis postquam hactenus actum</l>
          <l>Est nihil: arma sequi libeat, fortique Gradiuo</l>
          <l>Moliri pacem, et partirier ocia regnis.</l>
          <l>Sic Hacco breuiter, sic multi deinde locuti</l>
          <l>Alternis sese confirmant vocibus. ardet</l>
          <l>Interea flammis Suecus sannasque minasque</l>
          <l>Congerit, ac nostris illudit feruidus armis.</l>
          <l>Ast rerum certi fato sunt iudice fines:</l>
          <l>Sunt horae, sunt circuitus, est certa manendi</l>
          <l>Durandique suis onerata laboribus aetas:</l>
          <l>Hanc vltra proferre nihil datur. illa recentes</l>
          <l>Vrbibus inscribit clades: illa vnica celsos</l>
          <l><pb n="p.220"/>Mergit in ima gradus: summoque e culmine fortes</l>
          <l>Deicit, ac subito cumulat fastigia luctu.</l>
          <l>Maturo pendent cum poma fugacia ramo.</l>
          <l>Praecipitant lapsum, plenis cadit vua racemis</l>
          <l>Cum Phoebo percocta rubet, vberrima lymphis</l>
          <l>Flumina perrumpunt confractas gurgite ripas</l>
          <l>Exundantque salo. cum ventum ad summa fuisset</l>
          <l>Semper in angustos iterum res maxima fines</l>
          <l>Concidit. hanc versant coelestia Numina sortem</l>
          <l>Et prohibent firmis durare infirma columnis.</l>
          <l>Ergo vbi concepto iam turget Suecia fastu</l>
          <l>Nec se prona capit: superum vis aequa Tyrannum</l>
          <l>Fascibus implicuit, quo tristia multa ferente</l>
          <l>Incidit in subitos florens Respublica luctus:</l>
          <l>Et sua damna pati fatoque alludere discit.</l>
          <l>Et tamen exiguo res acta est milite. tantum</l>
          <l>Lyckeus septem ducebat millia, turmas</l>
          <l>Electas, patriasque bonasque et vincere gnaras</l>
          <l>Atque hosti nescire fero dare tergora victas.</l>
          <l>Has equidem Sueco vires, hoc robur in arma</l>
          <l>Opposuit, quanquam spiranti immensa Tyranno</l>
          <l>Proflantique minas ac funera multa vomenti,</l>
          <l>Tum caedes vrgenti animis, tum bella ferenti.</l>
          <l>Aut quid ego auditas toties, totiesque petitas</l>
          <l><pb n="p.221"/>Pectoris effraeni voces, quid scommata dicam</l>
          <l>Funestumque salem: vetus est petulantia cum quis</l>
          <l>Contemptu ludit: populisque aspergere sannas</l>
          <l>Instat, et audaces in vulnera figere dentes.</l>
          <l>Ceu cum messor agro laetantes culmine spicas</l>
          <l>Dissecat, ac curua segetem cum falce reuellit:</l>
          <l>Haud aliter Danos angusto rure colentes</l>
          <l>Exitio dabimus. tanquam venator alaudas</l>
          <l>Retibus exceptas scapulis detrudit, et omnes</l>
          <l>Argutae frangit numerosque ac pectora vocis:</l>
          <l>Danica non aliter meritis laqueata periclis</l>
          <l>Corpora. sub stygias dabimus torquenda paludes.</l>
          <l>Vandalicis vox ista viris, sic ore locuti</l>
          <l>Exacuunt celeres stimulis ingentibus iras:</l>
          <l>Seque vltro accendunt, geminatisque ignibus ardent.</l>
          <l>Quos inter fremitus et dicta superba virorum</l>
          <l>Suecus ouat: parilique exoptat bella calore.</l>
          <l>Insistitque minis. flammasque eructat inanes.</l>
          <l>Tempus erat summo cum non procul abfuit orbi</l>
          <l>Phoebus, et in Notij properabat culmina mundi:</l>
          <l>Eductos castris populos cuneisque locatos</l>
          <l>Ordinibusque bonis et equos Lyckeus agebat,</l>
          <l>Infestas Alberto acies hostique minatur</l>
          <l>Cum simul immensas aduersa mole phalanges</l>
          <l><pb n="p.222"/>Suecorum Princeps extrema in fata moueret.</l>
          <l>Inferretque iugis socios atque arma pararet</l>
          <l>Hortatus, tumidumque furens et cornua tollens.</l>
          <l>Iamque propinquabant summas vbi vertere sortes</l>
          <l>Dijs visum Superis. patuit locus arbiter aeui</l>
          <l>Fortunaeque Ducum, totique obnixus Olympo</l>
          <l>Surgentes humeros et sidus Orionis acre</l>
          <l>pectat, et anguicomae rutilantia colla Medusae.</l>
          <l>Piscibus inuehitur, Notioque propinquior orbi</l>
          <l>Iam redit, ac calido Phoebus temone iugales</l>
          <l>Incitat in Boream, glaciemque ac frigora soluit</l>
          <l>Producitque dies, superas tum Pegasus auras</l>
          <l>Occupat, ac propter vicinum fulget Olorem.</l>
          <l>Oppostasque acies Deltoton horrida cernit.</l>
          <l>Fama est aetheria Diuos in sede minores</l>
          <l>Sollicitasse suum precibusque vrsisse Tonantem:</l>
          <l>Foedera turbatas inter componere gentes.</l>
          <l>Atque odijs inferre modum pacemque tueri.</l>
          <l>Neptunus poterat Latijs praestare Sabinas</l>
          <l>Et sociare nurus: cum primum extare Quirites</l>
          <l>Et proferre dabant diuturna in culmina Romam.</l>
          <l>Tu magni Solis rector: tu sidera gyras</l>
          <l>Et iubeas quodcunque. alios fecisse necesse est.</l>
          <l>Da mollem fato cursum: da blanda reuerti</l>
          <l><pb n="p.223"/>Posse, nec aeterno certent haec regna furore.</l>
          <l>Sat caedis bellique satis, fusique cruoris</l>
          <l>Fluxit: in extremos libeat nisi mittere luctus</l>
          <l>Dulceque venturo non linquere pignus honori.</l>
          <l>Finierant, niueo cum Iuppiter ore locutus</l>
          <l>Risit. et o nostri ciuesque et Numina regni,</l>
          <l>Quo curas animi tantas, quo pondera rerum</l>
          <l>Quoue preces fertis momentaque tarda rogatis?</l>
          <l>Quae fatis decreta manent haud vertere fas est.</l>
          <l>Quod feri potuit, produxi tempus: et vsque</l>
          <l>Huc etiam duros Alberti Principis ausus</l>
          <l>Detinui: monitis animum si forte superbum</l>
          <l>Ostentisque daret. Sedenim mortalia caecis</l>
          <l>Pectora sunt oppleta malis. ruit impetus altum</l>
          <l>Praecipitans, nimioque graues fert pondere lapsus.</l>
          <l>Quidue etiam Superi fas esse putabitis aequas</l>
          <l>Coelorum leges, et summi iura Tonantis</l>
          <l>Interea sperni: dum mens scelerata nefandos</l>
          <l>Digerat impulsus: hominumque proteruia clades</l>
          <l>Auxerit in populos, cumuletque cruoribus vrbes:</l>
          <l>Indignum quamuis fortasse viderier istud</l>
          <l>Posse putes: quod crudelis malesana Tyranni</l>
          <l>Praelia sentiscat Mulier. res ista beatos</l>
          <l>Vna Deos mouit semper semperque mouebit.</l>
          <l><pb n="p.224"/>Imbelles miserosque manu releuare: superbos</l>
          <l>Deicere: et fragilem contra vim tollere Sexum, et</l>
          <l>Foemineos fasces nostro pro more tueri.</l>
          <l>Ipsa equidem scit Iuno: Deos ego testor et altam</l>
          <l>Sicaniae terram, rapidamque caloribus Aetnam:</l>
          <l>Nec sibi nec generi. fuerint quae optanda rogatos</l>
          <l>Detrectasse Deos: neque Numina dura negasse</l>
          <l>Foemineos possent quae caetus iusta tueri.</l>
          <l>Quin laudem pariat, nostro si denique coelo</l>
          <l>Nec se destitui, nec verti regna queratur.</l>
          <l>Sic ait, ac celeres fatum detorsit in horas:</l>
          <l>Proferrique iubet suspensas axe bilances</l>
          <l>Indomitoque iugo. quae postquam partibus aequis</l>
          <l>Amborum tulerant populorum fata, repente</l>
          <l>Alberto minus esse videt: tenuesque sub auras</l>
          <l>Tollier, ac gemina rerum leuitate moueri.</l>
          <l>Attonitos res ista Deos, altumque silentes</l>
          <l>Perculit. Ast superi paulatim iura Tonantis</l>
          <l>Post alios alij non ficta voce celebrant:</l>
          <l>Et decreta louis pariter, facta ardua laudant.</l>
          <l>Hoc Venus vna rogat: mihi des pater oro roganti.</l>
          <l>Ne subito medios inter cadat ense furores:</l>
          <l>Moestaue diffuso complerit fata cruore.</l>
          <l>Is mihi nonnunquam, cum castra secutus et arma</l>
          <l><pb n="p.225"/>Nostra foret, lepido miles sacra munera lusu</l>
          <l>Consecrat, ac studio luxus meditatur inani:</l>
          <l>Accensoque colit Venerem fidissimus igne.</l>
          <l>Sic blandita Deos inter spectanda resedit.</l>
          <l>Laeta genas roseoque adnixa in maxima vultu.</l>
          <l>Annuit oranti diuum pater atque hominum Rex.</l>
          <l>Et feri posse ista dedit: Sic fata retexit</l>
          <l>Imminuitque viro. Siquidem tibi militat, inquit.</l>
          <l>Indulgere decet precibus. tu fida parentem</l>
          <l>Nata colis, nostroque decus das crescere regno.</l>
          <l>Id moneo, minus hinc victuro posse licere.</l>
          <l>Et doluisse magis. septem tibi vinctus in annos</l>
          <l>Ingemat, ac solitos minuat sub carcere luxus.</l>
          <l>Dixit, et obliquum nutu tremefecit Olympum.</l>
          <l>Excessitque gradu. retroque per aethera late</l>
          <l>Voluit iter. Sueonesque atra de nube tuetur.</l>
          <l>Interea medio iam stabat Phoebus in orbe.</l>
          <l>Perlustransque diem secuit. spacijsque diremit</l>
          <l>Arbiter, et vario prospectat in infima vultu:</l>
          <l>Cum sese aduersos exercitus acer in hostes.</l>
          <l>Inque locum pugnae cernendus vterque ferebat</l>
          <l>Insiliens. animis ea res est fortibus acta</l>
          <l>Consilijsque bonis. non se Germanica pubes,</l>
          <l>Non Sueonum vires, neque gens aduersa moratur.</l>
          <l><pb n="p.226"/>Maximus ast numero Alberti succedit et omni</l>
          <l>Ornatu miles. Danis pars maxima, virtus</l>
          <l>Atqui animi infractum magno sub pectore robur.</l>
          <l>Et Ducis haud primo tum nota scientia bello.</l>
          <l>Hic igitur Danos Ficfindius (iste vetusto</l>
          <l>Augurio inuisus, sed non leuis omine vates)</l>
          <l>Cum procul instructos aciemque in bella videret</l>
          <l>Moliri, ac auidas iam poscere praelia gentes:</l>
          <l>Protinus iniecto ceu tactus membra calore</l>
          <l>Coelestique Deo, monitus iterare priores</l>
          <l>Cepit, et Alberto rerum praedicere summam.</l>
          <l>Funestumque diem plenosque in vulnera luctus.</l>
          <l>Heu durae quantum sortis. quantum que laborum</l>
          <l>Hic exantlandum nobis Alberte relinquis,</l>
          <l>Frustra etiam. neque enim miseros victoria Suecos</l>
          <l>Amplius infracto laetantes Marte, beabit:</l>
          <l>Nec dabit incolumes in rura laresque reuerti</l>
          <l>Posse: nec exili iaceant pia funera planctu.</l>
          <l>Haec funesta dies, haec tristia tempora Gotthis</l>
          <l>Plorandaeque vices rerum: sic temperat atros</l>
          <l>Iuppiter euentus. cum se dissentio Reges</l>
          <l>Inter, et elatas sinuat stolidissima gentes.</l>
          <l>Et satius fortasse foret mediocria posse</l>
          <l>Damna pati. nihil humanis ita rebus et aeuo</l>
          <l><pb n="p.227"/>Perfectum credas, vt non persaepe necesse</l>
          <l>Sit lugere bonis, vanum est, si forsan Olympo</l>
          <l>Inijcias leges fatumue eludere certes.</l>
          <l>Audijt Albertus supremi murmura dicti,</l>
          <l>Atque audita graui cepit mordenda labello.</l>
          <l>Vectus equo, et tali castigat voce loquentem.</l>
          <l>Desine Ficfindi toties mihi dira minari,</l>
          <l>Desine et audaces animos et prompta gerendi</l>
          <l>Consilia his turbare vijs, dictoque morari.</l>
          <l>Haud ego tantopere Ficfindica tela, nec enses</l>
          <l>Expeto: vt inuisum patiar caput. aufer ineptos</l>
          <l>Verba proterua sonos. Vel si tibi frigora circum</l>
          <l>Corda metus posuit: trepidasque videre fluentem</l>
          <l>Per campos late spargique per arua cruorem:</l>
          <l>Tristia iam bello subducas membra, petasque</l>
          <l>Securus quacunque velis regione latebras.</l>
          <l>Hinc atque hinc retroque patet, qua molle recondas</l>
          <l>Intuto latus, et careas formidine tectus</l>
          <l>Arbustis, humiliue immergas corpora coeno.</l>
          <l>Ille dies aderit, dextra duce, talia quo tu</l>
          <l>Dicta luas: motuque feras tua praemia nostro.</l>
          <l>Sic ait Albertus. Sedenim tum magna frementi</l>
          <l>Hoc Vates subicit. non me iam prima pauentem</l>
          <l>Praelia spectasti. nec me, licet efferus hostis</l>
          <l><pb n="p.228"/>Terruerit, minus vt praeuisa clade moueri</l>
          <l>Audeam, et instantis deflere pericula belli.</l>
          <l>Quin age prima neci mittantur acumina nostrae</l>
          <l>Thoracesque licet rigidos mihi rumpat arundo:</l>
          <l>Quae ferat exactae mihi libera funera vitae.</l>
          <l>Haec patriae meritis protalibus aurea reddam</l>
          <l>Officia: vt liber pro libertate tot inter</l>
          <l>Tela cadam, et nostris sint tela decora ruinis.</l>
          <l>Haud me teter edet squallenti carcer in vmbra,</l>
          <l>Nec me posteritas fugientem turpiter vndis</l>
          <l>Obiciet stygijs nigroue inscribet auerno.</l>
          <l>Sic inter densae Ficfindius ora phalangis</l>
          <l>Pectora commotus dixit: telumque coruscat</l>
          <l>Fulmineum, primumque oculis iam destinat hostem</l>
          <l>Hortaturque suos, fatoque in funera tendit.</l>
          <l>Tum vero Albertus frendensque furensque per omnes</l>
          <l>Inuehitur gentis numeros: primosque virorum</l>
          <l>Incitat, ac tali properantes ore monebat.</l>
          <l>Venit saepe meis lux exoptata triumphis</l>
          <l>O socij. sibi quisque suas in praelia vires</l>
          <l>Roboraque expediat, dextraque vtatur et ense.</l>
          <l>Incautos hostes et Danica pectora forti</l>
          <l>Sternite victa manu spretasque impellite gentes.</l>
          <l>Praemia polliceor, quae maxima praemia duci</l>
          <l><pb n="p.229"/>Posse putem: et tantum quae me dare maxima regem</l>
          <l>Conuenit, ac tales vos acceptare decorum est.</l>
          <l>Haud magnus restat numero labor, optima certe</l>
          <l>Fundamenta iacent. imbellem viribus hostem</l>
          <l>Cum sequeris: qui nec nostros audacter in enses</l>
          <l>Tendere. nec tantos impulsus vincere possit.</l>
          <l>Id saltem curaris eques, ne cedere sparsum</l>
          <l>Te, aut mutare locum, et vestigia linquere cogat:</l>
          <l>Egregieque manu et gladijs vtare secundis.</l>
          <l>Caetera te iubeo confidere. dixit, at illi</l>
          <l>Vocibus excipiunt laetis mandata: remugit</l>
          <l>Aether, et pulso Venerus sonat eminus amne.</l>
          <l>Iamque accedebant Sueones numeroque locoque</l>
          <l>Praecipui, campumque tenent, vbi cernere ferro</l>
          <l>Decretum certas aperire in vulnera mortes:</l>
          <l>Ordinibusque tument nitidis hostemque morantur.</l>
          <l>Cum pius aduerso Lyckeus in agmine nullas</l>
          <l>Principis eximij partes, non vlla periti</l>
          <l>Militis officia, aut monitus neglexit equestres.</l>
          <l>Circuit actutum cuneos, disponit et acres</l>
          <l>Centuriat numeros: tum collocat, inserit: aut hos</l>
          <l>Euocat, aut mutat, rerumque a fonte requirens</l>
          <l>Prouidet, ac magnis conatibus omnia firmat</l>
          <l>Sollicitus. denso veluti cum robore turrim</l>
          <l><pb n="p.230"/>Excelsam validamque struit: non protinus omni</l>
          <l>Omnia saxa loco faber inserit. ardua primo</l>
          <l>Fundamenta solo depressaque pondera condit:</l>
          <l>Inde manu versans aliud, nunc grande reponit</l>
          <l>Nunc aliud, variatque vices et saxa futuris</l>
          <l>Molibus acta legit, firmatque bitumine muros.</l>
          <l>Crescit opus summasque aequat structura tabellas</l>
          <l>Consistitque basi turris, quae cedere nimbis</l>
          <l>Nescit, et infracto superarit culmine ventos.</l>
          <l>Haud aliter belli gnarusque ac caedis Iuarus</l>
          <l>Omnibus aequa locis accommodat omnia. postquam</l>
          <l>Ordinibus structum campo stetit agmen aperto.</l>
          <l>Auspicibusque dijs iam tela mouenda fuissent:</l>
          <l>Cumque in conspectum se Suecia saeua dedisset.</l>
          <l>Atque acres vrsisset equos, numerique niterent:</l>
          <l>Metitus pugnas oculis Lyckeus, et istas</l>
          <l>E vario tractas populorum rure cohortes:</l>
          <l>Concipit ingentes forti sub pectore motus.</l>
          <l>Incaluitque ferox, animumque exsuscitat ira</l>
          <l>Impatiens damnansque moram. Ceu fuluus in armos</l>
          <l>Cum Leo se tollit, visis vbi cominus Vrsis</l>
          <l>Aestuat, ac mota rabiem sub bile moratur.</l>
          <l>Haud aliter Danus conspecto excanduit hoste.</l>
          <l>Accingitque manus operi, et se fundit in arma</l>
          <l><pb n="p.231"/>Hortaturque suos: tum pro re pauca locutus</l>
          <l>Infit, et hac auidas confirmat voce phalanges.</l>
          <l>O socij, o duris non fracta potentia bellis,</l>
          <l>Quae tibi bis decima cumulat iam Suecia messe:</l>
          <l>Haec loca iam tandem toties optata tenemus:</l>
          <l>Consistitque dies: qui quod fugisse videri</l>
          <l>Possit, et incerto tua vertere commoda flexu:</l>
          <l>Multiplices equidem clades gemitusque molestos</l>
          <l>Auxit: et assiduo vexabat nostra tumultu.</l>
          <l>Scis haec quo primum contentio fine moueri</l>
          <l>Cepta sit, atque aditus quantum quantumque laborum</l>
          <l>Hactenus a nostris tentatum partibus esset:</l>
          <l>Vt scelus, ac odij male prodita causa vetusti</l>
          <l>Tollier e medio linguaeque superbia posset.</l>
          <l>Ast quid consilijs, grauibusque quid egimus armis,</l>
          <l>Indicat ista dies: quae quantum accedere nostris</l>
          <l>Et foelix et amica velit. Deus arbiter aequa</l>
          <l>Iudicet, ac spretis statuat potiora bilance.</l>
          <l>Et meliora quidem Diis fortunantibus omni</l>
          <l>Concipias animo. locus iste parentibus olim</l>
          <l>Bella tuis prorsus non infoelicia vexit.</l>
          <l>Tum vero auspicijs Reginae tanta moueri</l>
          <l>Cum patriae nunc tela vides, turmasque parari:</l>
          <l>Induc pectoribus robur, dextraque parentes</l>
          <l><pb n="p.232"/>Qua soliti totas glomerato in praelia vires:</l>
          <l>Intulerisque tuo tam splendida facta nepoti.</l>
          <l>Hinc ego vos tota complecti mente iuberem</l>
          <l>Praemia, quae bello petimus. non sola Saguntum</l>
          <l>Mouerit Hannibalem. Latias petit impiger vrbes</l>
          <l>Ausoniaeque domos, et opes et clara Quiritum</l>
          <l>Moenia, et illustrem per tot certamina Romam.</l>
          <l>Sic te sola quidem trahit haud Vestgotthia: lato</l>
          <l>Suecia tota mari, et vasto pene obuia ponto</l>
          <l>Huc vocat: haec pulchri sunt praemia iusta laboris</l>
          <l>Quae referenda petas, quibus et laetabere, si te</l>
          <l>Maiorum virtus et mens non fracta sequatur.</l>
          <l>At de me superest tantum quod sera loquatur</l>
          <l>Posteritas: vel me ignauos traxisse maniplos.</l>
          <l>Vel fortes duxisse viros. dabit vtraque longas</l>
          <l>Fama notas, ductuque meo celebrabere victor.</l>
          <l>Aut funesta tuo parias tibi nomina bello.</l>
          <l>Filius aeterni Patris et Saluator Iesus:</l>
          <l>Cuius et auspicijs et sacro cuius honore</l>
          <l>Bellica signa leuas: robur sub pectora firmet</l>
          <l>Instituatque manus. hoc Principe quisque sequatur,</l>
          <l>Quo sua quemque pium virtusque et gloria ducit.</l>
          <l>Sic ait, at magnis tum vocibus inclyta circum</l>
          <l>Turba fremit: late tellus impulsa remugit.</l>
          <l><pb n="p.233"/>Qualis vbi aerio cum Iuppiter intonat orbe</l>
          <l>citat ingentes sonitus: subitoque fragore</l>
          <l>Ardua per steriles diuulgat murmura campos.</l>
          <l>Haud aliter promptae vocem intendere phalanges</l>
          <l>Intremuitque solum: tenuesque impacta cauernas</l>
          <l>Aura ferit, superosque petens it clamor in orbes.</l>
          <l>Optima non dubijs collaudat pectora dictis</l>
          <l>Lyckeus, meritoque tripudia tanta fauore</l>
          <l>Prosequitur. Sed et hanc equidem tibi, dixit, arenam</l>
          <l>Omine certandam cape gens inuicta secundo</l>
          <l>Foelicique Deo. Quod si quos fata soluta</l>
          <l>In coelum compage vocent, campoque fluentem</l>
          <l>Hic patria fundant pro libertate cruorem:</l>
          <l>Non tantum coelo meditati recta fruantur:</l>
          <l>Sed pia venturae sacrabunt nomina laudi.</l>
          <l>Inter et aeternos statuetur fama nepotes.</l>
          <l>Finierat, primosque inter Lyckeus ouabat</l>
          <l>Agminis inuicti Proceres, hostemque propinquum</l>
          <l>Intuitus, forti laetantes pectore motus</l>
          <l>Suscitat, ac diuis rem fortunantibus ardet.</l>
          <l>Impatiensque morae propius concedit. in hostem</l>
          <l>Lumina stant defixa, animum Deus occupat: huc se</l>
          <l>Agmina, turba, Duces: huc se Regina ferebat.</l>
        </lg>
      </div>
      <div>
        <head>
          <reg>9. bog</reg>
          <orig>
            <pb n="p.234"/> C. ERASMI MICHAELII<lb/> LAETI<lb/> MARGARETICORVM<lb/> LIBER
            IX.<lb/></orig>
        </head>
        <lg>
          <l>Iamque in procinctu spirantes funera stabant</l>
          <l>Instructae numeris acies: cuneosque mouebant</l>
          <l>Ingentes, conspectu etiam signisque timendos</l>
          <l>Et promptos libare pares in vulnera dextras.</l>
          <l>Cum simul Albertus flagranti percitus igne</l>
          <l>Multa timenda mouet. nunc illum iura propinqui</l>
          <l>Sanguinis, et violata fides: nunc scommata terrent.</l>
          <l>Iusta quibus merito sibi tanta pericula cernit</l>
          <l>Et tot bella strui. funestat auunculus ipsa</l>
          <l>Turpiter hac olim superatus luce: Borussi</l>
          <l>Quin nunc dicta Senis non vanis vocibus vrgent.</l>
          <l>Qui foedus cauta suasit prius arte. bonoque</l>
          <l>Communi studuit tranquillam inducere pacem.</l>
          <l>Dissimulansque sui varios tum pectoris aestus</l>
          <l>Esberno fatur. lituos inflare solebat</l>
          <l>Esbernus, duroque tuba dare signa labori</l>
          <l><pb n="p.235"/>Militiae: et quantum fas tendere gentibus esset.</l>
          <l>Haud dubio certe posuit discrimina cantu.</l>
          <l>Huic igitur tali tum voce locutus ab ore est.</l>
          <l>Cornua rauca tibi et tibi classica dira quiescant.</l>
          <l>Vade age, et haec Dano defer mea dicta ruenti:</l>
          <l>Oppositas nunc stare acies: nunc agmen vtrinque</l>
          <l>Haud dubias mortes et fata extrema minari.</l>
          <l>At mihi foemineis similes ne motibus iras</l>
          <l>Esse putes: veteri nec auorum laude relicta</l>
          <l>In turpes vano certamine ferrier ausus:</l>
          <l>Quod tentare prius sapientem multa decebit</l>
          <l>Consilijs, rigidi quam durum Martis in arma</l>
          <l>Aggrediatur opus: salua tibi vtrinque cohorte</l>
          <l>Defero, saluari quo turbae atque agmina pacto</l>
          <l>Auertique neces, et condi foedera possint.</l>
          <l>Tu modo concedas Suecis, totiesque petitum</l>
          <l>Scanica rura solum nostro sub iure relinquas.</l>
          <l>Extemploque acies Gotthorum est finibus omnem</l>
          <l>Educasque manum, teque in tua rura receptes.</l>
          <l>Tum, si quid libeat deinceps haec nostra sequare</l>
          <l>Regna bonus, pacemque colas et foedera serues.</l>
          <l>Haud ita me saeuum miseris natura trucemue</l>
          <l>Esse dedit: quin iusta sciam concedere victis</l>
          <l>Supplicibusue. sapit qui primo a fonte monenti</l>
          <l><pb n="p.236"/>Paret, et ingentes auertit acumine luctus.</l>
          <l>Sic Albertus equum domitor mandata locutus</l>
          <l>Substitit, astuta Germanos voce moratus.</l>
          <l>Qui quanquam irruere et telis petere omnibus hostem</l>
          <l>Contendere: tamen celeris responsa iubentur</l>
          <l>Expectare viri. properat Legatus, et albo</l>
          <l>Vectus equo signis lituo pendentibus arma</l>
          <l>Ventilat, ac patulis diffundit Gotthica ventis.</l>
          <l>Cum velut Eoo clara sub nocte coruscans</l>
          <l>Aurea stella volat: nitidosque per aera fumos</l>
          <l>Hinc atque hinc spargit subitosque tumescit in ignes.</l>
          <l>Alberti sedenim postquam mandata peregit</l>
          <l>Bronte satus: magnis ornans sua munera dictis</l>
          <l>Exposcit responsa dari. nunc pene necesse est</l>
          <l>E re consilium capere, et parere monenti.</l>
          <l>Quin age priuatis etiam tibi consule rebus</l>
          <l>Impendensque elude malum. Sapientius omnis</l>
          <l>Quam petitur, retinetur honos, non omnis in vno</l>
          <l>Consistit fortuna gradu. variata subinde</l>
          <l>Firma vides, subitoque graues dare maxima lapsus.</l>
          <l>Pectoris haud stupidi est sese inclinare. nitentes</l>
          <l>Ouo sors laeta manus optataque commoda voluat.</l>
          <l>is sapit, incertis rerum quicunque periclis</l>
          <l>Ingenioque sapit. Prudentem dicere possis</l>
          <l><pb n="p.237"/>Qui quae vitari nequeant, sibi prospera reddit.</l>
          <l>At nihili fateare virum, qui cladibus auctus</l>
          <l>Ingemit: aut factum quod deflent lumina, nollet.</l>
          <l>Haud foelix semper fiducia. multa laborum</l>
          <l>Conatus totis deturbant sedibus. Hector,</l>
          <l>Hectore quid maius? tamen idem maximus Hector</l>
          <l>Sic perijt: valido quod sese opponat Achilli</l>
          <l>Imparilesque ferat tanta in certamina dextras.</l>
          <l>Quid? patrio diues vixisset Turnus honore:</l>
          <l>Exulis Aeneae si non et fata morari.</l>
          <l>Et Latio sanctum cuperet prohibere Monarcham.</l>
          <l>Tum quae foemineo speras tibi praemia ductu.</l>
          <l>Albertus duplicata dabit. conferta tuisque</l>
          <l>Moribus aequa dabit. vel Danis finge subactis</l>
          <l>Te fugere, at quorsum fugias: non oppida, non te</l>
          <l>Fortia castra tegent. quo progrediare sequetur</l>
          <l>Albertus. nonne ista vides quae pascua, campos</l>
          <l>Et valles complent volitantibus agmina signis:</l>
          <l>Finge fugam, nunquam tamen hic concedet inultum.</l>
          <l>Vel te mandantem vel te spreuisse monentem.</l>
          <l>Haec mihi ferre dedit Sueonum Rex. addita nostro</l>
          <l>Sunt tibi consilio quaedam, quae Principe cum sint</l>
          <l>Saepius Alberto sic prodita: tu vtere tanti</l>
          <l>Principis hortatu: praestantibus vtere iussis.</l>
          <l><pb n="p.238"/>Vtere non dubio tali in discriminc, portu:</l>
          <l>Et tua clementi submittas iura Monarchae:</l>
          <l>Ne post quae nolles tibi non praedicta querare.</l>
          <l>Finierat, multum sermone procaciter vsus</l>
          <l>Esbernus, plausitque feris sibi transfuga dictis.</l>
          <l>Vandalico prognatus auo: qui venerat olim</l>
          <l>Varnouijs piscator aquis: vrbemque palustri</l>
          <l>Lyckouium canna tectam delegit, eaque</l>
          <l>Vt consedit inops, Blekingis creuit in oris</l>
          <l>Consilijs celer, et magnis foelicior ausis.</l>
          <l>Edidit hic Brontem, qui furto clarus honestas</l>
          <l>Multorum persaepe domos scrutarier: amplas</l>
          <l>Sublegere, et satagens merces cumulabat inemptas.</l>
          <l>Mercurio donec commotus in acta sinistro</l>
          <l>Incaute magni valuasque et ferrea templi</l>
          <l>Laxamenta secat: quo demum vecte reuulso</l>
          <l>Ornamenta loci completis extulit vlnis:</l>
          <l>Et sua furta diu, quamuis suspectus alebat.</l>
          <l>Vt res deprensa est, iugulum proferre coactus</l>
          <l>Inserit in nodum: laqueoque exsoluere vitam</l>
          <l>Sustinuit. longis trabs haec stetit integra seclis</l>
          <l>Excelso spectanda iugo, qua diues amoenos</l>
          <l>Lumma rigat campos subiectaque pascua lambit.</l>
          <l>Hoc patre cum superas Esbernus venit in auras</l>
          <l><pb n="p.239"/>Induit immanes circum praecordia motus.</l>
          <l>Partim imitatus auum: partim genitoris in artes</l>
          <l>Pronior, haud aequa vitam sub lance peregit.</l>
          <l>Sed cum probra sibi fugienda domestica primis</l>
          <l>Crederet vnguiculis, Lundam concessit: et istis</l>
          <l>Ingenio quasdam non prorsus inutilis artes</l>
          <l>Intulit, ac lituos didicit sufflare tumentes.</l>
          <l>Ast bellum Sueones postquam videt edere, mendax</l>
          <l>Deficit, ac nostris operam dedit hostibus. acer</l>
          <l>Consilijs etiam, et veteri pro more secutus</l>
          <l>Vandalicas acies: oleumque infundit in ignes</l>
          <l>Bellorum, et magnis ardens conatibus instat:</l>
          <l>Tristia vt vlcisci genitoris funera posset.</l>
          <l>Hucque etiam. quamuis oratio blanda fluebat.</l>
          <l>Spectauisse putes, dulcique in melle venenum</l>
          <l>Occuluisse: aliudque animis aliudque loquela</l>
          <l>Decertasse virum, captasseque praemia fuco.</l>
          <l>Quem, ceu nil praesens aliud res posceret, ore</l>
          <l>Plurima versantem, varieque et multa locutum</l>
          <l>Occupat: ac rigida Lyckeus mente profatur.</l>
          <l>Desine praeco meas percellere vocibus aures:</l>
          <l>Seu te Rex talem, seu te natura loquacem</l>
          <l>Finxit, et haud iustis infercit guttura verbis:</l>
          <l>Et quod missus, age: responsaque nostra referto.</l>
          <l><pb n="p.240"/>Haud venisse quidem conditum foedera: sed me</l>
          <l>Gestum bella manu Regina Principe missum:</l>
          <l>Cuius et auspicijs huc me Deus intulit, esse</l>
          <l>Plusquam hominis stupidi pacem sibi fingere, cum iam</l>
          <l>Stant structae campis acies. nunc foedera quorsum</l>
          <l>Deferat, innumero cum milite fretus in arma</l>
          <l>Prouolet, ac nostros fastidiat efferus enses:</l>
          <l>Praemia quin etiam promittat egentibus. vnam</l>
          <l>Esse viam, qua me vinctum sibi reddere possit,</l>
          <l>Haec si deiciat quae pridem robora spernit.</l>
          <l>Haud alias vrbes, haud oppida specto: sub istis</l>
          <l>Aut me victorem signis, aut morte subactum</l>
          <l>Ingenua cernet, si quis post fata requirat</l>
          <l>Funera: et in nostros solers inquirat honores.</l>
          <l>Sic ait. extemploque inflari classica mandat.</l>
          <l>Excirique loco turmas pugnamque parari.</l>
          <l>At vero Albertus postquam videt ire phalanges</l>
          <l>Et celerare manus, ac cornua prima moueri:</l>
          <l>Haud dubijs animum Lyckei e pectora signis</l>
          <l>Prospicit. actutum tremulo sibi timpana pulsu</l>
          <l>Accendi iubet. accelerant vtrinque cohortes,</l>
          <l>Mutuaque opponunt hostilibus arma lacertis:</l>
          <l>Et ferri intentant acies, et vulnera libant.</l>
          <l>Dij maris, et si quae florentes Numina syluas</l>
          <l><pb n="p.241"/>Incolitis, rapidumue fretum, fluuiosue tenetis</l>
          <l>Littoribus: quantum miserique doloris et altae</l>
          <l>Tristiciae medias inter Vetterus arenas</l>
          <l>Hausit: vt immitti rigidas thoracibus hastas</l>
          <l>Distringique videt, iuguloue intendier enses:</l>
          <l>Quis Someni ripas, et circum littora planctus</l>
          <l>Explicet? aut ternos spectasse mapalia Soles?</l>
          <l>Quin magni passim sonitus. magnique fragores</l>
          <l>Auditi. crepuere fores. vltroque reclusa</l>
          <l>Hinc atque hinc sacris quatiuntur limina templis.</l>
          <l>Saltibus eiecti campis agitantur apertis</l>
          <l>Rangiferique Lupique feri, tristesque capellae</l>
          <l>Et pauidi Cerui, et maculosae tegmine Lynces.</l>
          <l>Tum cunis strictus vagit trepidantibus infans:</l>
          <l>Latrauere simul, visisque per oppida Damis</l>
          <l>Abstinuere canes: radicibus eruta pinus</l>
          <l>Concidit, ac nullo fremere alta cacumina vento.</l>
          <l>Mugijt horrendum Taurus. Super omnia tectum</l>
          <l>Linquit apis, passimque volans vestigat, et omni</l>
          <l>Amissum quaerit fremebunda in cespite Regem.</l>
          <l>Territa pars hominum rerum nouitate stupescit</l>
          <l>Euentusque alij laetos hoc ducere signo.</l>
          <l>Libera quod passim subeant animalia, quo se</l>
          <l>Feruor agat. pars augurijs hinc foedera gentes.</l>
          <l><pb n="p.242"/>Inter, et aeterno coalescere pectora nexu</l>
          <l>Praedicat: admixtos canibus quia viuere Damas</l>
          <l>Cernit, et impauidos errare per oppida Ceruos.</l>
          <l>At quibus haud ficto mens est blandita colore.</l>
          <l>Longe aliter rerum sortes, alioque pauore</l>
          <l>Conijciunt. regno mutatum legibus iri</l>
          <l>Formam. decussis veluti cum fructibus arbor</l>
          <l>Exuit alta comas et stipite languet inani.</l>
          <l>Multa tamen pars vota capit, pars multa Tonantem</l>
          <l>Sollicitat, varijsque implentur rura querelis:</l>
          <l>Postquam alios alij diuersa exposcere cogant:</l>
          <l>Incertosue dies, aut longa pauescere bella.</l>
          <l>Interea Lyckeus agens dat plurima letho</l>
          <l>Corpora. crudescunt pugnae, clypeisque subactis</l>
          <l>Turba ruit. magnasque inter dant praelia strages.</l>
          <l>Qualis ab excelso cum vertice fluxus in imas</l>
          <l>Praecipitatur aquas, medijsque in vallibus errans</l>
          <l>Obiectos pulsu silices rapit: inque profundos</l>
          <l>Ardua saxa sinus et ligna reuulsa suburget.</l>
          <l>Haud aliter Sueones et Vandala robora Dani</l>
          <l>Decutiunt. hostes contra subtendere vires.</l>
          <l>Funera moliri grauibusque insistere telis</l>
          <l>Atque vrgere aciem, et grandes proferre caballos.</l>
          <l>Primus in aduerso suscepit pectore vulnus</l>
          <l><pb n="p.243"/>Infoelix Vates: qui Suetica fata vicesque</l>
          <l>Praedixit toties certo Fickfindius ore:</l>
          <l>Primus et ante omnes moritur, praecordia laesus</l>
          <l>Qua septum medio pulmones viscere mergit.</l>
          <l>Hunc strauit fortuna magis quam dextera Frosti</l>
          <l>Qua cecidit, laetam cum saepius antea pacem</l>
          <l>Suadere, et duros solitus praedicere luctus.</l>
          <l>Haud tamen in barathri nigras impune tenebras</l>
          <l>Carpit iter: Frosto perstrinxerat ilia, quo post</l>
          <l>Vulnere confectus superas concessit in auras.</l>
          <l>Inde Caprum letho celerans dedit Asper. in imum</l>
          <l>Defigens ventrem, gelido mucrone secutus</l>
          <l>Qua locus extabat, totique fit obuius ensi.</l>
          <l>Fertur in Antraden telo Bugslaus equestri</l>
          <l>Inuaditque virum senior: scapulasque per amplas</l>
          <l>Transadigit iaculum, mortemque in vulnere linquit.</l>
          <l>Ast insultantem cum Posa videret: hianti</l>
          <l>Immittit galeae subnixam viribus hastam</l>
          <l>Metiturque locum. Sedenim Bugslaus eunti</l>
          <l>Vt cedit telo, totas e vertice cristas</l>
          <l>Perdit, et excusso miratur robora cono.</l>
          <l>Hinc gladio Posam recta petit. impetus illi</l>
          <l>Quantus in aduersos fuluo solet esse Leoni.</l>
          <l>Cum per prata boues et membra fugacia sternit.</l>
          <l><pb n="p.244"/>Nec mora nudatum Posae latus haurit, et ore</l>
          <l>Castigans tali compellat voce cadentem.</l>
          <l>Quid tibi Posa sequi tumidos fuit vtile Danos</l>
          <l>Desertaque fide peregrini Principis arma</l>
          <l>Sectari, aut patrias immittere caedibus vrbes:</l>
          <l>Haec sunt iusta quidem scelerati praemia facti</l>
          <l>Mutataeque domus: Sueonum cum praedia linquens</l>
          <l>Hostiles animos aduersaque pectora firmas.</l>
          <l>Sic ait, ac gemina laetatus caede ruentem</l>
          <l>In se vidit equum: quem cominus incitat acer</l>
          <l>Gadlaeus, subitoque impellit tergora nixu.</l>
          <l>Ille viro magnis validam conatibus hastam</l>
          <l>Ingerit, ac multum ruptis thoracibus vrget</l>
          <l>In praeceps, totaque ferum de sede reuellit</l>
          <l>Illisitque solo. tremulos labat actus in orbes</l>
          <l>Insanus quadrupes. veluti cum turbine gyrus</l>
          <l>Puluereos cumulos immixtaque corpora voluit.</l>
          <l>Et simul: Superis celsoque inuise Tonanti:</l>
          <l>Quid dare nostra neci tam fortia pectora tanto</l>
          <l>Te iuuet risu, sannisque eludere mortes:</l>
          <l>Si valida quassare manu, si sternere ferro</l>
          <l>Dij tribuunt: equidem solido gratare labori</l>
          <l>Successusque pete, et moderatis vocibus insta.</l>
          <l>Vincere se maius quiddam est, quam vincere victos.</l>
          <l><pb n="p.245"/>Amplius ista tamen non te iactantia tollet:</l>
          <l>Nec nostras vitasse manus laetabere, seu te</l>
          <l>Suecia, Vandalici seu te genuere parentes.</l>
          <l>Dixit, et extemplo vaginam liberat ensem</l>
          <l>Fulmineum: geminos cum se Bugslaus in armos</l>
          <l>Tollere conatus dextram praetendit, et isto</l>
          <l>Nunc, ait, abstineas, neque figas vulnera ferro.</l>
          <l>Haud fas esse sinit violari corpora, quae me</l>
          <l>Huc fortuna Ducem Pomeranis misit ab oris</l>
          <l>Et dedit in miseros victori obnitier ausus.</l>
          <l>Parce pio generi, precibusque allabere nostris,</l>
          <l>Cum te victorem statuat Deus arbiter. hic se</l>
          <l>Gadlaeus retrahit totumque recondidit ensem</l>
          <l>Attollique virum iubet, ac dat luce potiri:</l>
          <l>Acceptamque fidem magna inter praemia mittit.</l>
          <l>Dumque ea multiplici geritur res dura labore.</l>
          <l>E Danis cecidisse etiam non pauca feruntur</l>
          <l>Fortia membra virum: patriae quibus arua tueri</l>
          <l>Mens et cura fuit, gladijsque repellere Gotthos.</l>
          <l>Sed tamen et Sueonum pars maior obibat, et ingens</l>
          <l>Copia diuersos ceu sparsa per aequora tractus</l>
          <l>Occupat, ac vario cumulantur funera letho.</l>
          <l>Incerto veluti cum littore spargit arenas</l>
          <l>Aeolus incumbens pelago ripasque per amplas</l>
          <l><pb n="p.246"/>Praecipitat fluctus et saxa sequentia voluit.</l>
          <l>Haud aliter passim disparsa cadauera campis</l>
          <l>Omnibus aucta iacent: circumque effusa paludes</l>
          <l>Oppleuere locos gelidaque quiescere morte.</l>
          <l>Vt magis atque magis sub mutua vulnera sese</l>
          <l>Adglomerant acies, Sueco genitore Lobello</l>
          <l>Teuthonica sed Matre satus defertur Halottus</l>
          <l>Hurnorum in sobolem, cui Lago nomen, et inter</l>
          <l>Maiorum titulos claris rutulabat ab armis.</l>
          <l>Hunc sane ante graui tardatum vulnere, quamuis</l>
          <l>Pugna haud cedentem, sed acerbo cominus ense</l>
          <l>Pellentem Suecos et funera multa ferentem.</l>
          <l>Obuius excepit nunc asper Halottus, eique</l>
          <l>Maxillam gladio leuam ferit: vtque ciatrix</l>
          <l>Sanguineos sese in fluuios diffudit, ouando</l>
          <l>Suecus ait: sed et haec nostri sit tessera lusus</l>
          <l>Hi urne tibi, extremi sonitus vix oris in auras</l>
          <l>Exijt, actutum cum Bildo allapsus, et huicne</l>
          <l>Vulnus Halotte, inquit, sannis superantibus auges:</l>
          <l>Laeticijs moderare tuis, et prospera narra</l>
          <l>Dum liceat: nec enim simili laetabere plausu</l>
          <l>Amplius, et tristi iam risum morte piabis.</l>
          <l>Sic ait, ingenti sedenim fera fraxinus ibat</l>
          <l>Impulsu delata, imoque sub inguine stridens</l>
          <l><pb n="p.247"/>Haesit, et oppletas vitali sanguine venas</l>
          <l>Rupit. vbi grandi coeunt sacra vincula neruo:</l>
          <l>Connectuntque struem et medijs sese ossibus abdunt.</l>
          <l>Ingens extemplo subiit dolor. ille ruendo</l>
          <l>Praecipitat casum, primisque illapsus arenis</l>
          <l>Voluitur. at Bielckum Krabborum maximus acri</l>
          <l>Confixit iaculo. Bielcus paulo ante quieti</l>
          <l>Niclaum intulerat: qui cum fuit editus acri</l>
          <l>Audacique adeo Brockorum e stirpe, per omnes</l>
          <l>Irrupit cuneos et iter sibi caede manuque</l>
          <l>Apperuit: pene vt vexillo proximus istud</l>
          <l>Iam prensurus erat, medijsque ex hostibus inde</l>
          <l>Laturus victor. sedenim cum incautius instat</l>
          <l>Hic vexillifero, vulnus crudele sub ala</l>
          <l>Accipit, ac gelidum capulo tenus imbibit ensem.</l>
          <l>Crudescunt pugnae: ordinibusque illata superbis</l>
          <l>Vulnera dura legis: celeri Mars plurimus ense</l>
          <l>Iam furit, ac latas rapit ocyus ira secures.</l>
          <l>Hic Rhudos fortesque Doos, animisque valentes</l>
          <l>Huitfeldos, hic Gaggaeos Skauosque benignos</l>
          <l>Egregias glomerasse manus, pugnisque caballos</l>
          <l>Implicuisse ferunt. Sueonum dum crebra fatigant</l>
          <l>Agmina, et excussos gradibus vel nexibus addunt:</l>
          <l>Vel medio certe camporum in funera mergunt,</l>
          <l><pb n="p.248"/>Praecipitesue vrgent, cursumque obeuntibus instant.</l>
          <l>Multi autem multisque locis cecidere. ruuntque</l>
          <l>Vandalici passim: passim Germanica pubes</l>
          <l>Interit: aut iam iam fugientia signa sequuntur.</l>
          <l>Nec sua Nortuagicis bello fortissima virtus</l>
          <l>Defuit. inuecti celeres vrgere caballos</l>
          <l>Et proferre manus, hostemque impellere. vel quis</l>
          <l>Harfageros, quis BlodÃ¶xos, quis denique SmyÃ¶rros</l>
          <l>Callipsosque canat? iam se Krumdijgus et acres</l>
          <l>Gadlaei, latoque furens qui militat ense</l>
          <l>Siuardus, cui nota caput dat nomina Verris.</l>
          <l>Late equidem extulerant: cuneosque ingressa Iuuentus</l>
          <l>Perrumpit, gladiosque rotat. mox funera densat</l>
          <l>Erlingusque Ormus, Rafnoque Albinus, et atra</l>
          <l>Caesarie notus Suerco, cui plurimus ensi</l>
          <l>Feruor erat: quorum studia est imitatus et iras</l>
          <l>Hacco ferox, primosque inter pugnando fugatos</l>
          <l>Trudit equos, pulsosque loco dat cedere victor.</l>
          <l>Hic igitur Sueones lassantur vulnere. longa</l>
          <l>Est odij series, quo gens Nortuegica Suecis</l>
          <l>Dissidet, ac iustos vindictae inscripserit ignes.</l>
          <l>Gunnarus his pro Rege Canem dedit esse. quid illo</l>
          <l>Inciuilius est facto? non barbara Suecos</l>
          <l>Mens agit: et non est iusto poena horrida coelo:</l>
          <l><pb n="p.249"/>Si bello superas: si dant Dij sternere ferro:</l>
          <l>Ne feritate etiam superes. moderata sequare:</l>
          <l>Naturamque colas, hominemque age. iura Catellis</l>
          <l>Distribuat Canis. ast homines homo seruet. eisque</l>
          <l>Imperet, ac finis constet Concordia bello.</l>
          <l>Stulticia est, si quis se immanem ostendere victis</l>
          <l>Et praestare velit: nihil ista proteruia regnum</l>
          <l>Seruat. non animos hominum deuincit. acerba est</l>
          <l>Memoria fortunae, gladio quae fracta recedit.</l>
          <l>Atque molesta satis: ne quas blasphemia flammas</l>
          <l>Praeterea accumulet, fundatque in dura venenum</l>
          <l>Vulnera. Nortuagij hic igitur subtendere fortes</l>
          <l>Vltricesque manus: quibus est res Vandala valde</l>
          <l>Concisa, ac tumidis redeunt sua praemia Suecis.</l>
          <l>Et vetus iste nouo Canis auget funera morsu.</l>
          <l>Aut quid Folckungos, quid Brados, quidue feroces</l>
          <l>Commemorem Sturos? cecidit praestante iuuenta</l>
          <l>Gyltarum soboles, cum forte Georgius ensem</l>
          <l>Vertice nudato caperet: laesoque cerebro</l>
          <l>Nutantes oculos et lumina mergeret vmbris.</l>
          <l>At Gaerum sonipes truculentior excutit: is cum</l>
          <l>In mediam vulnus frontem cepisset: herumque</l>
          <l>Pressantem fraenos procul auersatus, habenas</l>
          <l>Respuit ac magno contendit in aequora cursu.</l>
          <l><pb n="p.250"/>Sed tamen et Gerum seruat Langaeus: cumque</l>
          <l>Protinus abreptum ferientibus extulit armis.</l>
          <l>Depactumque sibi patulis immittere castris.</l>
          <l>Vnus erat diti quem Marchia misit ab aruo</l>
          <l>Rupini Princeps, animo bonus: acer in armis</l>
          <l>Et forti subuectus equo, cui candida giluo</l>
          <l>Linea distinxit frontem: quae lapsa sub imas</l>
          <l>Se sinuat nares circumque ita ludit habenas.</l>
          <l>Postremus sedenim parili suffragine sese</l>
          <l>Pes mouet, ac niueo versat se planta colore.</l>
          <l>Hunc quidam nullis celeber maioribus: at qui</l>
          <l>Hoc ipso primus pulcherrima stemmata facto</l>
          <l>Intulit in seros ceu praemia iusta nepotes:</l>
          <l>Occupat, ac tali gaudet sibi victor honore.</l>
          <l>Post quem nec numero Proceres vtrinque cadebant</l>
          <l>Nec titulis. tantos equidem secura vetustas</l>
          <l>Suppressit fremitusque virum stragesque potentum:</l>
          <l>Et dedit in medias haec volui clara tenebras.</l>
          <l>At vero et parmas toto fluxisse cruore.</l>
          <l>Et rumpi gladios, et frangi scuta videres.</l>
          <l>Quis cladem illius ludi, quis funera fando</l>
          <l>Explicet: haud soli poenas dant sanguine Sueci.</l>
          <l>Egregios praestare viros, et frangere ferrum.</l>
          <l>Loricasque manu terere, et prosternere cristas.</l>
          <l><pb n="p.251"/>Hic igitur vario ludit Mars improbus ense</l>
          <l>Alternatque vices. interdum prospera Danis</l>
          <l>Spondet, et eximias victoribus addere laudes.</l>
          <l>Interdum Suecis blanditur, et vrget in hostes</l>
          <l>Praestantes populos. Germanaque robora fulcit.</l>
          <l>Aequo igitur certata diu sunt praelia Marte:</l>
          <l>Donec Iuarus equo medios inuectus in orbes,</l>
          <l>Proterit obstantes cuneos, et talia fatur.</l>
          <l>Macte animo, virtute pari fortissima pubes</l>
          <l>Danica. nunc tempus rigidos inferre lacertos,</l>
          <l>Et bello glomerare manus, et spargere iactus.</l>
          <l>Festinate viri celeresque aduertite dextras:</l>
          <l>Quaque oculus medios inter sibi prospicit hostes.</l>
          <l>Huc animus, duraeque manus, huc tela sequantur.</l>
          <l>Haec erit illa tuo semper memoranda Nepoti</l>
          <l>Et celebranda dies: paruo quo maxima cornu</l>
          <l>Robora, et elatos Sueones vicisse ferare.</l>
          <l>Sic ait: ingentemque Polum, fortemque Kanutum</l>
          <l>Andbiornumque citum letho dedit. arma Kanuto</l>
          <l>Post detracta iubet famae monumenta futurae</l>
          <l>Suspendi et nitidis seruarier aurea templis.</l>
          <l>Et iam prima acies Alberti cesserat aequo</l>
          <l>Pulsa loco, captosque virum Lyckeus agebat</l>
          <l>Praecipuos: alios infesto Marte secutus</l>
          <l><pb n="p.252"/>Aut necat, aut volucri ceu raptos turbine cogit</l>
          <l>Deformem tentare fugam, mora nulla. phalanges</l>
          <l>Dissipat, aeriae veluti cum tecta columbae</l>
          <l>Diffugiunt, praedator auis cum desuper hamos</l>
          <l>Accipiter tota vestigans fronte minatur.</l>
          <l>Haud aliter Sueones multo fortissima certe</l>
          <l>Corpora. Vandalicasque manus et grandia Gotthis</l>
          <l>Robora dissoluunt sparguntque per aequora Dani.</l>
          <l>Non aliquis numerus, non meta modusue cadentum:</l>
          <l>Sed velut agricolae spicas cum forte ruentes</l>
          <l>Et sua farra secant, plenas rimantur aristas</l>
          <l>Decutiuntque solo fruges, segetemque reuellunt.</l>
          <l>Sic Sueci intereunt. magis ac magis vrget Iuarus</l>
          <l>Nutantes animos incertaque multa pauentes.</l>
          <l>Insistitque viris: prohibetque capescere sparsos</l>
          <l>Consilia, aut cuneos aliqua ratione tueri.</l>
          <l>Cum velut ingenti iam turbo volumine celsas</l>
          <l>Praecipitat quercus: totoque et vertice syluam</l>
          <l>Decutit. illae imis equidem radicibus haerent</l>
          <l>Infixae firmaeque solo: flatusque prementes</l>
          <l>Despicere, ac nullis victas se credere nimbis:</l>
          <l>Vrgenti donec videas succumbere vento</l>
          <l>Correptas subito moles, passimque ruentes</l>
          <l>Sternier, ac lato sparsas velut aggere totos</l>
          <l><pb n="p.253"/>Oppleuisse locos victisque fatiscere ramis.</l>
          <l>Haud aliter durum Sueonum genus impulit acri</l>
          <l>Perrumpens Lyckeus equo: mediosque per orbes</l>
          <l>Incedit victor trepidosque in tergora cogit.</l>
          <l>Obstantesque fugat. Tum vero corda manusque</l>
          <l>Alberto, et toties iactatae in pocula voces</l>
          <l>Deficere: et subita nutant caligine mentes.</l>
          <l>Hic ergo exclamans fugientes corripit ore.</l>
          <l>State viri: nusquamque pedes, nusquam arma referte:</l>
          <l>Nec me desertum iam Vandala dextra relinquas.</l>
          <l>Quid fugitis? cadit Aruidus, iustissimus vnus</l>
          <l>Qui fuit in Suecis: motus qui prouidus omnes</l>
          <l>Vidit, et euentus solitus praedicere tristes</l>
          <l>Et sua damna queri. nunc Regi proximus omnem</l>
          <l>Militiae forti tolerabat clade laborem:</l>
          <l>Et morti dederat plures fera pectora Danos.</l>
          <l>Huic densum gladio iugulum perrupit Ericus,</l>
          <l>Cui nomen vexilla dabant, interque vetustos</l>
          <l>Banneros merito praestabat clarus honore.</l>
          <l>Vt vero Aruidum sectis demittere neruis</l>
          <l>Colla videt, nigrumque genis hausisse colorem.</l>
          <l>Natiuosque efflare ignes: velut ense recisis</l>
          <l>Floribus ingratam trahere alta papauera mortem:</l>
          <l>Excidit Albertus voto. spesque abijcit omnes.</l>
          <l><pb n="p.254"/>Et celerante fuga miseram sperare salutem.</l>
          <l>Praecipue turbata acie, cum cedere passim</l>
          <l>Vandalicosque videt, Suecosque elabier: hic et</l>
          <l>Praestantesue mori, captosue in vincula mitti.</l>
          <l>Quanquam multa quidem Sueonum manus integra campis</l>
          <l>Perstet adhuc: cuneique forent, saluaeque phalanges,</l>
          <l>Quae conferre pedes hostique resistere possent:</l>
          <l>Atque aliquam saltem domino spondere salutem.</l>
          <l>Deiciens animum mutat tamen: obuius acri</l>
          <l>Cum subito allapsus Regem Lyckeus agebat</l>
          <l>Et tremefecit equo: dextramque attollit, et ensem</l>
          <l>Fulmineum magnis quatit actum viribus. ambos</l>
          <l>Vt videt hora Duces rigidis concutere dextris,</l>
          <l>Mutuaque effraeni subtendere vulnera letho:</l>
          <l>Tum vero ingenti concussa est Holmia luctu:</l>
          <l>Tum trepidare lacus. septem subiecta Trioni</l>
          <l>Biarmia contremuit, caecis audita cauernis</l>
          <l>Vox tonat. Hic trepidis tandem Venus anxia Suecis</l>
          <l>Auxiliatur aqua, pluuiasque immittit et amplo</l>
          <l>Danica luxurians perfundit cornua rore.</l>
          <l>Ast inhibente [inhihente ed.] Deo currus propellere vanus</l>
          <l>Est labor, et tenui sese haec contentio fructu</l>
          <l>Promouet. aetherio quae sunt decreta Parenti</l>
          <l>Nulla caducarum rerum conuersio tollet.</l>
          <l><pb n="p.255"/>Sed fato est sua certa fides. non imber Iuarum</l>
          <l>Fregerit, aut pulchris vigilem deiecerit ausis:</l>
          <l>Non labor impedijt: sed fortior instat, et alt</l>
          <l>Tristia perculso iam nunc extrema minatur.</l>
          <l>Conspecto Rex hoste fuga prohiberier vt se</l>
          <l>Comperit, ac nullas restare in damna latebras:</l>
          <l>Excipit inuectum gladio, pugnamque parumper</l>
          <l>Sustinet. hic aliquo Lyckeum vulnere stringit</l>
          <l>Insultans, animumque etiam sub clade receptans.</l>
          <l>At latus vt ferro laesum spargique dolorem</l>
          <l>Sensit Iuarus, equum calcaribus incitat: et iam</l>
          <l>Saeuior Alberto tendit. dant lumina flammas.</l>
          <l>Et spirate necem vultus: gladioque corusco</l>
          <l>Fulminat ac denso deturbat verbere Regem.</l>
          <l>Cum velut immanis pugnans Leo sentijt vrsae</l>
          <l>Impactos vtero dentes, vncosue recuruos,</l>
          <l>Et fluere aspexit vena stillante cruorem.</l>
          <l>Acrior in fremitus surgit, lacerosque per artus</l>
          <l>Regnat, et infractos late iacit efferus armos.</l>
          <l>Haud secus inuadis Sueonum Lyckee Tyrannum,</l>
          <l>Cum feriunt tibi tela latus. crudescit agendo</l>
          <l>Pugna ferox, totosque fluens it sudor in artus.</l>
          <l>Verbera conduplicat Danus, plagasque per omnes</l>
          <l>Ingerit articulos. veluti cum grandine tellus</l>
          <l><pb n="p.256"/>Tunditur, aut faciles cumulantur in aequora nimbi.</l>
          <l>Sic ictus geminat celeri Lyckeus ab ense</l>
          <l>Et sua multiplici delassat brachia pulsu.</l>
          <l>Nec minor exercet reliquas contentio turmas.</l>
          <l>Vnus habet cunctos ardor, decernere ferro</l>
          <l>Et victis inferre iugum sociosque tueri.</l>
          <l>Interea Alberto galeam Lyckeus agendo</l>
          <l>Excussit capiti. loroque impune ruente</l>
          <l>Laxatur thorax. iamque instat amarior: et iam</l>
          <l>Vulnus erat Regi gladio lethale daturus:</l>
          <l>Cum subito exclamans protendit brachia Suecus</l>
          <l>Et verbis: Ego me, victor tibi dedo: simulque</l>
          <l>Fulmineum tradit mixtis singultibus ensem.</l>
          <l>Accipit oblatum Lyckeus, et exuit armis</l>
          <l>Albertum. fugere manus, ceduntque phalanges:</l>
          <l>Et qua quisque potest miseram petere inde salutem.</l>
          <l>Danicus insequitur miles, pauidosque perurget:</l>
          <l>Et trepidos capto subuertit fama Tyranno.</l>
          <l>Balantum gregibus ceu cum lupus imminet. illae</l>
          <l>Attonitae fugere feram. camposque per omnes</l>
          <l>Dispersae tristi lacerantur corpora morsu.</l>
          <l>Haud aliter pauidis fugientibus aduena victor</l>
          <l>Instat ouans. isto pulcherrima membra tumultu</l>
          <l>Haud mihi pauca quidem mortem oppetijsse feruntur.</l>
          <l><pb n="p.257"/>Donc et et edicto vetuit Lyckeus in vllos</l>
          <l>Crassari ciues. securos esse colonos</l>
          <l>Iussit, et haud istis satiari caedibus enses.</l>
          <l>Tum simul elabi cum cernit militis omnem</l>
          <l>Dispergique manum, nusquamque resistere Gotthos:</l>
          <l>Inflari lituos pugnaque excedere Danos</l>
          <l>Imperat. actutum reuocatus ad ardua miles</l>
          <l>Castra venit. venit Albertus, quem maxima duxit</l>
          <l>Atque inuicta manus: pluuijsque et sanguine multum</l>
          <l>Sparsa manus iuuenum. sub noctem victor et ipse</l>
          <l>Lyckeus sequitur, totasque reducere turmas.</l>
          <l>Ignibus accensis collucent castra, rogique</l>
          <l>Ostendunt laetas vicina per oppida flammas.</l>
          <l>Protinus electi vigiles et plena locantur</l>
          <l>Praesidia, ac forti clauduntur moenia vallo.</l>
          <l>Spartanam quali fama est incingier vrbem.</l>
          <l>Cum viuo circum statuuntur robora muro.</l>
          <l>Tum vero et medicos Dux euocat. ipse cruore</l>
          <l>Deterso primus lateri sua vincula nectit</l>
          <l>Adducitque cutem nodo vulnusque fouebat.</l>
          <l>Post alios curare iubet. iubet ire feroces</l>
          <l>In pugnam iuuenes, campis qui strata cruentis</l>
          <l>Corpora seruare, et conquirere funera possent.</l>
          <l>Tandem etiam oppleri nocturno viscera somno</l>
          <l><pb n="p.258"/>Nutririque cibo mandat. tellure recumbit</l>
          <l>Fessus, at ante oculos vel belli forma, vel altae</l>
          <l>Virtutis decus, et superi versatur Olympi</l>
          <l>Praesidium: ac gratam reficit Victoria mentem.</l>
        </lg>
      </div>
      <div>
        <head>
          <reg>10. bog</reg>
          <orig>C. ERASMI MICHAELII<lb/> LAETI,<lb/> MARGARETICORVM<lb/> LIBER X.</orig>
        </head>
        <lg>
          <l>Interea varijs Regina exercita curis</l>
          <l>Spem vultu ostendit, sed alit sub corde dolorem.</l>
          <l>Incertosque dies perplexaque bella pauescit.</l>
          <l>Sicut vbi incisam pinus radice futuros</l>
          <l>Iam metuit lapsus. dubioque volumine totas</l>
          <l>Diuidit alta comas: nuncque huc. nunc prominet illuc</l>
          <l>Ignotumque diu quo sit casura relinquit.</l>
          <l>Haud secus immoti non peruia foedera coeli</l>
          <l>Instabilesque vices obscuraque pondera rerum</l>
          <l>Colligit: ac magno curarum fluctuat igne.</l>
          <l>Nunc ingens Sueonum metuentem legio terret:</l>
          <l><pb n="p.259"/>Nunc equitum numerus, grandique inscripta phalangi</l>
          <l>Copia percellit. nunc Vandala turba proculque</l>
          <l>Quaesitus Tuischo Germanaque robora turbant.</l>
          <l>Res ea cum magnis agitata pauoribus acrem</l>
          <l>Cordibus infixit ventura in fata dolorem:</l>
          <l>Quod sua non tantum Germanos aurea virtus</l>
          <l>Et constans in recta fides animusque sequatur:</l>
          <l>Sed laudis splendor quaesitaque gloria bellis</l>
          <l>Excitet: vt magnis voueant sua pectora factis.</l>
          <l>Supremaque manu suprema pericula tentent.</l>
          <l>Denique Teuthonicae cum robur inesse phalangi</l>
          <l>Praecipuum sciret, perterrita saepe futuros</l>
          <l>Horret ob euentus: agitataque multa volutat</l>
          <l>Et sua non vni demersit pectora curae.</l>
          <l>Ast alio mentem firmat tamen omine, priscos</l>
          <l>Maiorum fasces certataque praelia versans:</l>
          <l>Cum pia deuictas diuerso in littore gentes</l>
          <l>Cogitat, ac paruo superata ingentia cornu.</l>
          <l>Maxima sed Christo fiducia militat: in quem</l>
          <l>Quodcunque euentus, quodcunque est laudi in armis</l>
          <l>Iecit, et a supero sperat meliora Tonante.</l>
          <l>Cumque inter tantos animumque et pectora fluctus</l>
          <l>Diuidit, haud tenui quatitur formidine: duris</l>
          <l>Ora rigat lacrymis et spe sibi commoda firmat.</l>
          <l><pb n="p.260"/>Iamque adeo tenebras rediens aurora fugarat.</l>
          <l>Et iacit in totum radios Sol aureus orbem:</l>
          <l>Cum subito allapsus primo cum mane iacentem</l>
          <l>Erigit, ac grato confirmat nuncius ore.</l>
          <l>Miserat hunc bello victor Lyckeus, vbi acri</l>
          <l>Partum animo sera statuisset luce Trophoeum.</l>
          <l>Nostraque victrici cumulasset robora Lauro.</l>
          <l>Is postquam aduenit Dominae iam prospera narrat:</l>
          <l>Et vicisse Manu Danos, vinctumque teneri</l>
          <l>Albertum. Quae vox. Reginae vt venit ad aures.</l>
          <l>Incaluit flammis. Quis laetae gaudia mentis</l>
          <l>Explicet, aut tales ferat in sua carmina motus:</l>
          <l>Cum veluti multis onerata doloribus. aeuo</l>
          <l>Iam gnati metuit genitrix studiosa: quod illum</l>
          <l>Longior absumat paulatim morbus: ijsque</l>
          <l>Haec sese curis, hac se ratione fatiget.</l>
          <l>Tum subito si quis rumore inuectus amanti</l>
          <l>Nunciet, egregie medicis succedere, et ipsi</l>
          <l>Iam minime dubiam gnato ferat esse salutem:</l>
          <l>Exerit illa animos recreataque pectora voce</l>
          <l>Firmat, et ingenti testatur gaudia plausu.</l>
          <l>Haud aliter, si magna licet componere paruis.</l>
          <l>Vt vicisse suos audit Regina. Deoque</l>
          <l>Propugnante frui et famam virtute mereri</l>
          <l><pb n="p.261"/>Nutantes animos incertaque pectora rursus</l>
          <l>Colligit, ac niueo perfundit lumina vultu.</l>
          <l>Quoque loco tantos primum sibi dicier audit</l>
          <l>Bellorum euentus, manibus sublapsa genuque,</l>
          <l>Aeterno grates persoluit grata Tonanti.</l>
          <l>Inclyta mox iuueni reddit Dea munera: torquem</l>
          <l>Praecipuum, mira celeber quem Gastulus arte</l>
          <l>Fecerat: ac rutulo spiras dedit esse metallo.</l>
          <l>Densaque nexilibus vestigia ludere nodis.</l>
          <l>Haec cape Bildo, inquit, perlatae praemia famae</l>
          <l>Nauatique operis: merito Dij caetera reddant</l>
          <l>Eximio, et laetis cumulent tibi sortibus aeuum:</l>
          <l>Dentque adeo seros colere haec mihi sarta nepotes.</l>
          <l>Et simul in vicina subit, quae templa Deorum</l>
          <l>E veteri stabant monumenta haud rustica mundo:</l>
          <l>Tum Geticis inscripta notis. quo more priores</l>
          <l>Ardua maiorum complecti gesta solebant.</l>
          <l>Et Musis aperire vias, quibus inclyta laudum</l>
          <l>Semina venturos inter sint nota parentes.</l>
          <l>Hic subnixa genu tollensque in sidera vultus.</l>
          <l>Sic ait, ac votis animum non tristibus implet.</l>
          <l>Magne pater superum: tuque o sanctissima proles</l>
          <l>Christe Deus: summi cui machina coelica mundi</l>
          <l>Militat, ac iustos defert chorus omnis honores:</l>
          <l><pb n="p.262"/>Te donante sumus, quicquid sumus, accipe totas</l>
          <l>Pectore quas imo tibi reddimus optime grates.</l>
          <l>Supplicibusque etiam ne claudas vocibus aures.</l>
          <l>Non nostrae Suecum vires, non nostra Tyrannum</l>
          <l>Robora fregerunt, tua sunt, quae Numina regnis</l>
          <l>Euentus tribuunt laetos. tu bella gubernas:</l>
          <l>Arbitroque tuo vel durant cornua: vel se</l>
          <l>In turpem soluere fugam, quaeruntque latebras:</l>
          <l>Firmatosque gradus tete impellente relinquunt.</l>
          <l>Haud tibi difficile est paucorum viribus amplas</l>
          <l>Obtriuisse manus: validasque exscindere turmas</l>
          <l>Exiguo certe numero. tu limina nosti</l>
          <l>Et fines, intra magni quos culmina regni</l>
          <l>Nutare, aut fato quassari sceptra necesse est.</l>
          <l>Dij faciant seros memorare haec gesta nepotes,</l>
          <l>Coelestemque manum certato agnoscere bello.</l>
          <l>Et nunc nostra ream statuunt me pectora voti,</l>
          <l>Quo tibi non falsos reddam laetissima cultus:</l>
          <l>Ac pietatis opus totis cumulauero regnis.</l>
          <l>Dixerat: ac molles circumtulit vndique vultus</l>
          <l>Mitior, et blando versat noua lumina motu.</l>
          <l>Cum veluti saeuas posuit maris vnda procellas</l>
          <l>Et placido constrauit aquas latissima campo:</l>
          <l>Haud tumidi ripas feriunt densa agmina fluctus.</l>
          <l><pb n="p.263"/>Nec tempestatum desaeuit in aequora feruor.</l>
          <l>Omnia laeta virent nitidisque coloribus albet</l>
          <l>Pontus, et excusso languescunt turbine venti.</l>
          <l>Haud aliter faciles iterum dea pandit ocellos</l>
          <l>Et dubiam recipit post fracta pericula mentem.</l>
          <l>Iamque dies medium permensa euoluitur orbem.</l>
          <l>Et Phoebus summo rutilans splendebat in axe:</l>
          <l>Cum Lyckeus iter, Dominam petiturus, inibat</l>
          <l>Albertum adducens secum, primaque tumentes</l>
          <l>Nobilitate viros. mox gnatum Regis Ericum,</l>
          <l>Praestantem ingenio iuuenem, gladijsque valentem:</l>
          <l>Quique aliquot letho dederat: camposque per omnes</l>
          <l>Saeuire, et victos crudeli immittere morti.</l>
          <l>Hunc tamen aggrediens celeri tum strenuus ense,</l>
          <l>Quique Stenaltinos possedit Biorno colonos,</l>
          <l>Et late congessit opes satagensque tenebat.</l>
          <l>Exsuperat: scapulis cum vulnera densa sinistris</l>
          <l>Intulit, ac summo distrinxit membra dolore.</l>
          <l>Tum vero Eydorae Comitem: tum magna sonantem,</l>
          <l>Qui Rupinensi Princeps aduenit ab vrbe,</l>
          <l>Atque alios ducit: primo qui flore tot inter</l>
          <l>Praecipuas praestare manus, nomenque tueri.</l>
          <l>Attamen in toto conspectius agmine visum</l>
          <l>Nil fuit, eximio quam cui Stargardia tutas</l>
          <l><pb n="p.264"/>Bugslao subiecit opes, titulosque ferebat.</l>
          <l>Ille triumphali dum pompa adducitur arci</l>
          <l>Bahuso, rectos equidem praetendere vultus,</l>
          <l>Et medios inter laetum se ferre dolores.</l>
          <l>Hic ergo Albertum deiecto vt pectore vidit</l>
          <l>Communem multis sortem tolerare. nec alta</l>
          <l>Spernere fortunam subuersaque culmina mente:</l>
          <l>alia constanti fama est sermone locutum.</l>
          <l>Quas tibi, quas animo flammas, quae fulmina volui</l>
          <l>Rex Inuicte putem? Danisne relinquere cannas</l>
          <l>Obtectosque lares stipulis et stramina possis:</l>
          <l>Parce pio generi. spaciumque caloribus adde.</l>
          <l>Ast haec iusta quidem stultis sunt praemia dictis:</l>
          <l>Et luimus, quaecunque luant qui talia faxint.</l>
          <l>Dij meliora bonis. nos tanta superbia, tanti</l>
          <l>Vandalicos, fastus petulansque insania voluit,</l>
          <l>Vt ruere, et merita subuerti clade necesse est</l>
          <l>Potare, et sannis rectissima ludere: grandi</l>
          <l>Inflatos bucca nos ostentare: beatis</l>
          <l>Detrahere ingenijs populorum, et carpere gentes</l>
          <l>Quas vel cunque alias, famamque aspergere dictis:</l>
          <l>His equidem dudum magni sumus artibus. enses</l>
          <l>Figere, et impacto thoraces rumpere ferro.</l>
          <l>Id praeter nostros non quemquam posse putamus.</l>
          <l><pb n="p.265"/>Praemia stulticiae quapropter reddita, magno</l>
          <l>Pectore ferre decet. satis est caruisse triumpho.</l>
          <l>Ne careas animis etiam: dulcemque relinquas.</l>
          <l>Quae sola afflictis dat spes solatia rebus.</l>
          <l>Omnia sors versat celsis obnoxia diuis:</l>
          <l>In quorum sunt regna manu, quibus hora diesque</l>
          <l>Militat, et toto parent fastigia mundo.</l>
          <l>Iuppiter obscuros alias Pater euehit: idem</l>
          <l>Deprimit euectos: subitoque is maxima motu</l>
          <l>Culmina prosternit. tituloque inscribit inani.</l>
          <l>Vincere dij quondam dederant tibi: Numine verso</l>
          <l>Nunc ijdem manibus duras ceu ferre cathenas.</l>
          <l>Et magni dant iussa sequi victoris, et hunc te</l>
          <l>Plus iam posse putes, quia plus te posse volebas.</l>
          <l>Sic rerum seriem iusto Deus aethere vindex</l>
          <l>Temperat, ac meritis exaequat praemia factis.</l>
          <l>Qui sua splendenti cum durant pace, cruentis</l>
          <l>Bellorum facibus saeuosque obiecit in enses,</l>
          <l>Haud sapit: haud illum fausto mihi sidere natum</l>
          <l>Dixeris esse virum. rerum pax optima. si quid</l>
          <l>Est homini nouisse datum. quis tristia bellis</l>
          <l>Commemoret: vasta est tota quae mole cathena</l>
          <l>Nectitur, et longo magnos trahit ordine luctus.</l>
          <l>Nec solum hij. quibus est contentio mota Tyrannis.</l>
          <l><pb n="p.266"/>Aspera multa luunt: socias inuoluere gentes</l>
          <l>Mars solet, ac sparsis quatitur vicinia flammis.</l>
          <l>Non vni semper veniunt ea damna periclis</l>
          <l>Exantlanda viro: persaepe vnius ob iram</l>
          <l>Iniustasque manus auersaque pectora diuis:</l>
          <l>Publica supremis res tota laboribus hausta</l>
          <l>Concidit, ac surdo gemuit fera vulnera coelo.</l>
          <l>Denique nec iustis mortales praelia causis</l>
          <l>Et sua bella mouent. vel amor sceleratus habendi,</l>
          <l>Vel furor inuisos Superis celer excitat ignes,</l>
          <l>Omnia quo tandem deflagrant commoda regnis.</l>
          <l>Heu caecas vitae sortes, et inhospita diuis</l>
          <l>Pectora. Sed stolidis fatoque tumentibus, et quos</l>
          <l>Cogit in arma odium, misere euenisse necesse est.</l>
          <l>Qualia nunc documenta damus, quibus aurea ferre</l>
          <l>Commoda nequicquam gratum fuit. aspera genti</l>
          <l>Praelia Danorum non laesi mouimus. ista</l>
          <l>Nunc igitur nos ferre decet, quae reddere diuos</l>
          <l>Aspera sentimus nostrisque illudere vitis.</l>
          <l>Haud irrideri coelumque ac astra putemus.</l>
          <l>Tarda quidem, sed dura venit vindicta Tonantis.</l>
          <l>Qui sese vlcisci semper studet, illius aeuo</l>
          <l>Plurima misceri quae sint aduersa, necesse est.</l>
          <l>Atqui ego qui decimam numeris quater expleo messem</l>
          <l><pb n="p.267"/>Et duo lustra gero, cui circum tempora canos</l>
          <l>Spargier, ac annis increscere membra videtis:</l>
          <l>Cuique etiam bellis sunt multa pericula. multi</l>
          <l>Exhausti, et duro superati Marte labores:</l>
          <l>Iudicio si quid liceat decernere. summum</l>
          <l>Hunc ego dico Ducem. paruo qui robore posset</l>
          <l>Nos terere, et tantas ceu turbine spargere gentes.</l>
          <l>Cumque ita diis visum, fesso mihi nectere dura</l>
          <l>Vincla seni, et tacitis inferre doloribus aeuum:</l>
          <l>Gaudeo me tali victum Duce: maxima turmis</l>
          <l>Et dare consilia, et paruo qui vincere posset.</l>
          <l>Quae mihi cunque graui fortuna supersit ab hoste.</l>
          <l>Hunc ego praecipuis dignabor honoribus vt qui</l>
          <l>Fortunam virtute regat, diuosque sequatur.</l>
          <l>Talia Bugslaus carpens iter ore locutus</l>
          <l>Pergit. At Alberto tacitus pudor ora iocosque</l>
          <l>Comprimit, ac tristi perfundit lumina fronte:</l>
          <l>Pectoribus veluti cum mens sibi conscia luctus</l>
          <l>Intulit, ac duro subigit praecordia morsu.</l>
          <l>Attamen alloquitur moestos Lyckeus, et esse</l>
          <l>Haud ita perculsos aduersa in fata iubebat.</l>
          <l>Se curaturum dignis vt principe viuat</l>
          <l>Quisque locis. non hunc Danis in tristia morem</l>
          <l>Esse vitis, non hoc sectari crimine laudem:</l>
          <l><pb n="p.268"/>In captos saeuire odijs. capit vltio finem</l>
          <l>Cum fractis herbam porrexit viribus hostis.</l>
          <l>Et superare potest, et parcere Dania victis.</l>
          <l>Sic ait: excelsos cum protinus agmina postes</l>
          <l>Murorum subeunt, portisque aduecta propinquant.</l>
          <l>Obuia multa ibat iuuenum manus: ardet, et alto</l>
          <l>Circumfusa gradu captum visura ruebat.</l>
          <l>Multiplices iactare sonos, gratesque Tonanti</l>
          <l>Fundere, et optatas cumulare in sidera voces.</l>
          <l>Quis plausum illius populi, quis pectora gentis</l>
          <l>Explicet, aut laetos satis aestimet aduena vultus?</l>
          <l>Qualis vbi Ausoniam vox est audita per vrbem,</l>
          <l>Cum victis Macedum regnis in moenia Perseus</l>
          <l>Ducitur, ac celebri cumulantur vota triumpho.</l>
          <l>Non tamen et Latij mirantur Persea tantum,</l>
          <l>Te quantum merita victorem laude sequuntur.</l>
          <l>Et simul halantes spargunt tibi Paule corollas.</l>
          <l>Sic tua iusta quidem Lyckee encomia nostrae</l>
          <l>Perficiunt gentes, circumque extendere cursus</l>
          <l>Et tua facta sequi. Sueonumque haec vincla tueri.</l>
          <l>Iamque adeo famam celeres sparsere propinquos</l>
          <l>Postibus esse viros, primasque ascendere portas:</l>
          <l>Intro cum mitti captos Regina iubebat</l>
          <l>Adductosque Duces. nec enim cunctatur et ipsum</l>
          <l><pb n="p.269"/>Aspicere Albertum, propterque affarier: vt qui</l>
          <l>Iam pridem optarat despectae regna feroci</l>
          <l>Aut transferre manu, aut longis immittere bellis.</l>
          <l>Aula fuit lato spacium diducta recessu</l>
          <l>Vasta, ingens: crudo lapidum substructa. rigentem</l>
          <l>Quam paries tenui spissus decorabat honore.</l>
          <l>Amplae aliquot radijs lucem admisere fenestrae:</l>
          <l>Caetera cruda domus veterique obnoxia mundo:</l>
          <l>Quae nihil aut fastus, aut praui moris habebat.</l>
          <l>Circum dura iacent nudoque sedilia saxo:</l>
          <l>Et nigra obscurat ferratos ianua postes.</l>
          <l>Qua Regina tamen suprema in parte locari</l>
          <l>Mandarat sedem, rutulo fulgebat ab ostro</l>
          <l>Inductus paries blandoque stat arduus auro.</l>
          <l>Hic igitur Boreis postquam ter maxima regnis</l>
          <l>Consedit Margreta, oculosque modesta nitentes</l>
          <l>Et pullam chlamydem vultusque decora beatos:</l>
          <l>Eximij vero Proceres, et magna Senatus</l>
          <l>Pars ambire Deam circumque assistere: quali</l>
          <l>Romuleos memorant Patres, summosque Quirites</l>
          <l>Caesarios ambire viros Numenque tueri.</l>
          <l>Tum patuere fores: captosque inducere miro</l>
          <l>Lyckeus tentare gradu. stant ordine certi</l>
          <l>Hinc atque hinc, aditusque regunt et limina seruant.</l>
          <l><pb n="p.270"/>Principio iuuenes, qui nobilitate paterna</l>
          <l>Ante quidem cellunt, Sueonum de gente vetusta</l>
          <l>Bis sex e toto captorum corpore lecti</l>
          <l>Ibant. quos inter non passi vulnera pauci</l>
          <l>Candentes manibus totidem praeferre bacillos.</l>
          <l>Mox de Vandalica succedit pube iuuentus</l>
          <l>Hinc atque hinc, stabantque animis et pectore fracti.</l>
          <l>Obuersos terrae vultusque ac ora ferentes.</l>
          <l>Tertius ingreditur patris satus acer in oris</l>
          <l>Inclyta maiorum soboles, cui nomen Erico</l>
          <l>Excelsos titulos iuuenili aetate parabat.</l>
          <l>Sed studio infoelix, dum bella paterna secutus</l>
          <l>Accendit populos vrgetque in praelia gentes:</l>
          <l>Ipse etiam praedam submissis fascibus auget.</l>
          <l>Et comitem misero se iam praestare parenti.</l>
          <l>Protinus Albertus sequitur: quem victor Iuarus</l>
          <l>Acceptum dextra rigidam deduxit in aulam.</l>
          <l>Haud paruo afficiens victum Lyckeus honore.</l>
          <l>Cui velut eximiae generoso in pectore dotes</l>
          <l>Et virtus non vana fuit: Sic hostibus acer</l>
          <l>Haud insultandum victisue ferisue putauit:</l>
          <l>Sed variae sortis memor et virtutis auitae,</l>
          <l>Adductum reuerenter habet cautissimus. atram</l>
          <l>Indutus vestem Sueonum Rex ibat, et atros</l>
          <l><pb n="p.271"/>Attollebat humo vultus: altumque pauebat</l>
          <l>Iam minor ac nigrae metuebat scommata linguae.</l>
          <l>Hunc Comites captique Duces, et longa sequuntur</l>
          <l>Agmina nobilium. mediam cum venit in aulam.</l>
          <l>Sistitur Albertus spectaclum gentibus. inde</l>
          <l>Adducit propius victum Lyckeus: et vt se</l>
          <l>Sub Dominae vultus summasque tulisset in aedes.</l>
          <l>Haec concepta graui fama est tum voce locutum.</l>
          <l>Inclyta Danorum Princeps, et clara parenti</l>
          <l>Gloria Valdemaro, foelix, Augusta Deorum</l>
          <l>Progenies, et digna tuis maioribus aeuum:</l>
          <l>Quos huc vsque sies Suecorum a Rege furores</l>
          <l>Et quid passa mali: quanquam meminisse dolori est</l>
          <l>Et nimis inuiso percellit acumine mentem:</l>
          <l>Vt tamen et notum est, ita te fortuna beatam</l>
          <l>Efficit, ac celebri cumulat tua regna triumpho.</l>
          <l>Nec mihi nunc toties tentata pericula bellis</l>
          <l>Commemoranda putes. res est ea cognita, quantum</l>
          <l>Hic sese immensos dilatat Phoebus in orbes</l>
          <l>Illustratque diem facibus lucemque serenat.</l>
          <l>Atque vtinam sua mortales aut lubrica possent</l>
          <l>Scire patique bona: aut meliora monentibus aures</l>
          <l>Praebere, et placidos dent ire in commoda motus.</l>
          <l>Certe equidem minus et fusi tum sanguinis esset,</l>
          <l><pb n="p.272"/>Et minus atroci flagrarent pectora bello.</l>
          <l>Sed ferimur fortasse, grauis violentia fati</l>
          <l>Quo nos cunque rapit. Quos nec virtutis imago.</l>
          <l>Nec pia dicta mouent, subiti fortuna pericli</l>
          <l>Mouerit, ac saeuos capiant fera probra dolores.</l>
          <l>Sic sapimus. Neque enim ignotum est, nos prorsus in arma</l>
          <l>Cogier inuitos: cum se vicinia bellis</l>
          <l>Ingerat, ac nusquam violata aspiret in enses,</l>
          <l>Hijsque inhiet nostris contracto milite regnis.</l>
          <l>Et poterat monitis pridem cessisse: quietem</l>
          <l>Vt mallet, positisque armis sua lucra sequatur:</l>
          <l>Arduaque insigni viset nos Suecia fructu.</l>
          <l>Sed quid ego haec: Superis coelique fauoribus vsi</l>
          <l>Militiae robur patriumque eduximus agmen</l>
          <l>Auspicijs Regina tuis. Ita fregimus hostem,</l>
          <l>Consertaque manu scelerata tripudia solui.</l>
          <l>Nuncque adeo Albertum coram tibi sisto Monarcham</l>
          <l>Producoque virum: cui praedia nostra tumultu</l>
          <l>Cura superba fuit multos quassare per annos.</l>
          <l>Et varios miscere metus mihi Numina dextram</l>
          <l>Consiliumque regunt: diuisque authoribus egi.</l>
          <l>Quam mihi communis mandauit Dania causam.</l>
          <l>Acceptum Regina habeas, animoque sereno</l>
          <l>Officium tuleris. mihi res haec inclyta laudem</l>
          <l><pb n="p.273"/>Sic parit, impenso tua si tibi sceptra cruore</l>
          <l>Auxero, et hac nostros recreem virtute Minores.</l>
          <l>Vix ea finierat laetis cum vocibus omnes</l>
          <l>Acclamant plausumque ferunt. at protinus ipse</l>
          <l>Excipit, ac monitis deferre silentia mandat.</l>
          <l>Cum simul Albertus subnixus poplite. moestus</l>
          <l>Extulit adductas supera in fastigia palmas</l>
          <l>Et sua fata gemens, misero sic ore profatur.</l>
          <l>Maxima diuinos inter celebranda Monarchas,</l>
          <l>Cui fortuna dedit populis dare iura paternis.</l>
          <l>Et tua sceptra manu nullo prohibente tueri:</l>
          <l>Quo res, et vani contentio cessit honoris.</l>
          <l>Indicat ista dies. miserum est meminisse beatam.</l>
          <l>Quam quisque amisit subuerso cardine vitam.</l>
          <l>uos poteras optasse dedit tibi magnus Olympo</l>
          <l>Iuppiter euentus. tum labi nescia virtus</l>
          <l>Prote, pro patria, pro libertate focisque.</l>
          <l>Proque aris cumulo poterit certasse videri.</l>
          <l>Haud equidem inficior caeca spe, et pectore multum</l>
          <l>Me stolido magni tentasse volumina belli,</l>
          <l>Et varias spectasse vices: quas lucra secutos</l>
          <l>Experior miris auxisse in funera dictis:</l>
          <l>Et finxisse sibi nostro foelicia damno.</l>
          <l>Sed sequimur plerunque malum: quodque intulit ardor</l>
          <l><pb n="p.274"/>Pectoribus, vano deludunt Numina motu.</l>
          <l>Et nunc cerno quidem, quam non succedere stultis</l>
          <l>Vota superba queant. maius res coelica quiddam.</l>
          <l>Mortales animis quam possint prendere, versat.</l>
          <l>Tuque etiam, quod magna potes, concede Tonanti,</l>
          <l>Humanosque velis etiam meminisse labores.</l>
          <l>Quodque subinde viret folium marcescit: et alta</l>
          <l>Fulmina perrumpunt, perflantque cacumina venti.</l>
          <l>Excelsis fortuna nocet. quid Lydia Croeso</l>
          <l>Maius habet: sedenim nostris erroribus adde</l>
          <l>Clementes animos, et te patiare moueri.</l>
          <l>Vincere dij soli tribuunt: sed parcere victis,</l>
          <l>Indolis humanae et celsae virtutis imago est.</l>
          <l>Non ignoro tuis illusum viribus esse:</l>
          <l>Et nos magna tibi cumulasse opprobria Suecos.</l>
          <l>Quae luimus. meritaque accensa in praelia causa</l>
          <l>Propitio frueris coelo. tibi militat orbis</l>
          <l>Desuper aetherius. nec enim sine Numine diuum.</l>
          <l>Aut tantas hominum turmas, aut robora quisquam</l>
          <l>Frangere tanta potest, Dij dant succumbere victos,</l>
          <l>Victricesque tuis dispensant viribus enses.</l>
          <l>Captiuos clementer habe, vitamque tuere,</l>
          <l>Dignaque principibus decerni ergastula mandes.</l>
          <l>Nos etiam titulos aliquando, et nomina clari</l>
          <l><pb n="p.275"/>Gessimus. at, quid enim: nunc victi supplice dextra</l>
          <l>Imploramus opem alterius, miseresce precantes.</l>
          <l>Et quod te dignum fuerit, da ferre rogantem.</l>
          <l>Omnibus in vita semel euenisse necesse est,</l>
          <l>Infortunato quod sparsum sidere damnet.</l>
          <l>Sic homines sumus: haec ratio est. qua viuimus. adde</l>
          <l>Hanc animis metam, clementer et vtere victis.</l>
          <l>Talia sedato cum Rex Albertus ab ore</l>
          <l>In genua adnixus, cinctusque astante corona.</l>
          <l>Dixisset, largo multorum pectora questu</l>
          <l>Perculit: ac lacrymas miseranda voce ciebat.</l>
          <l>Cum simul attolli miserum Regina iubebat</l>
          <l>Albertum. hic veteres ridendo blandula causas</l>
          <l>Sic subigit, morsum tamen vt sentire Tyrannus</l>
          <l>Posset, et haud placidos Reginae aduertere sensus.</l>
          <l>En mihi tantopere et toties, Alberte, Monarcham</l>
          <l>Optatum nostras tandem venisse sub oras:</l>
          <l>Gratulor accessus tantos. mihi nata leuabis</l>
          <l>Pignora baptismo, quae tu suscepta parente</l>
          <l>Sorensi, Proceres interque et pocla solebas</l>
          <l>Hactenus effraeni mendacia spargere dicto.</l>
          <l>Nemo ea priuatae, tenuem cui Numina sortem</l>
          <l>Detulerant, tantis conficta opprobria sannis</l>
          <l>Vel bonus obiecit, vel non comperta procaci</l>
          <l><pb n="p.276"/>Ore vomit. In nos minus ista proteruia linguae</l>
          <l>Exacuenda foret: populis quae iura decusque</l>
          <l>Diuidimus: quibus et patriam dij ferre coronam</l>
          <l>Et gentes fraenare dabant, sanctumque tueri</l>
          <l>Quod mihi iusta quidem dispensant Numina, regnum.</l>
          <l>Aut fortasse etiam videas vt Scanica praesens</l>
          <l>Rura venis: Sedenim iam pridem audita recordor</l>
          <l>Quae potando tuis promissa sodalibus auges:</l>
          <l>Haud prius vsurum patria te veste cucullo:</l>
          <l>Quam Sueonum imperio caput inclinare videres</l>
          <l>Quae nostro parent fortissima pectora regno.</l>
          <l>Quidue aliud fortasse petis: fortasse minores</l>
          <l>edocti sapiant: stultum est Alberte. Deorum</l>
          <l>Numine secluso et vera virtute relicta</l>
          <l>Sceptrorum decus et claros sperare triumphos.</l>
          <l>Non ea mortali res est expensa bilance.</l>
          <l>Imperijs Superi praesunt: qui quando quibusue</l>
          <l>Haec dare magna velint iam fato constat. in auras</l>
          <l>Soluitur, aduerso si quid luctabere coelo.</l>
          <l>Sic ait, ac vultus Regina auertit, at ille</l>
          <l>Adnixus magnis iterum singultibus orat:</l>
          <l>Parce tuo generi, et meritum compesce furorem.</l>
          <l>Haec mihi sola quidem superest fiducia victo</l>
          <l>Illa nihil contra. sed se tum mitis Iuaro</l>
          <l><pb n="p.277"/>Intulit, ac placida victorem fronte moratur.</l>
          <l>Magna Deum soboles interque ferende beatos</l>
          <l>Semper auos, quocunque decus pulcherrima virtus</l>
          <l>Sparget, et aeterno statuat dare facta nitori:</l>
          <l>Quas tibi quas meritis grates pro talibus vnquam</l>
          <l>Persoluisse queam: minus est quod reddere possum</l>
          <l>Quam tua quod virtus, et mens non fracta meretur.</l>
          <l>Dij tantis tribuant quae maxima praemia factis</l>
          <l>Et tua perpetuo memorarier acta triumpho.</l>
          <l>Quin tibi posteritas cumulatis laudibus aram</l>
          <l>Diuinosque hymnos et sera tripudia passim</l>
          <l>Condet, et aeternas sparget tibi laeta corollas.</l>
          <l>Quaque patet domitis haec nostra potentia regnis</l>
          <l>Ore legere virum, nulloque exutus honore</l>
          <l>Aurea perpetuum referes ad sidera nomen.</l>
          <l>Nec tamen et nobis studiumque animusque merendi</l>
          <l>Defuerit: gratam tua me tibi gloria reddit,</l>
          <l>Quam tibi mens, quam vera fides. quam sidera firmant.</l>
          <l>Finierat Regina: simul cum Regia plausu</l>
          <l>Ingenti sequitur: tollitque Senatus in auras</l>
          <l>Laeticiam, ac merito celebrat noua gaudia vultu.</l>
          <l>Parte sed aduersa quidam diffundere luctus:</l>
          <l>Qui longo moesti iam stabant ordine dextras</l>
          <l>Tendentes, tacitosque adigunt sub sidera questus,</l>
          <l><pb n="p.278"/>Contractasque premunt frontes. pars poplite terram</l>
          <l>Stringentes multis veniam sermonibus orant.</l>
          <l>Et belli se iure petunt in vincula mitti.</l>
          <l>Illa iterum aspectans tum grata silentia poscit.</l>
          <l>Et pariter. Quae poena tuos Alberte sequatur.</l>
          <l>Quidue ferant, mihi qua possint iam lege teneri.</l>
          <l>Dispiceam. de me interea quid magnus Olympi</l>
          <l>Rector agat, quidue astra velint decernere, fato</l>
          <l>Sit positum. quod tu meritus, patiare. simulque</l>
          <l>Lyckeo dictis fatur. fidissime rerum</l>
          <l>Et studijs dilecte mihi: cui vincere Gotthos</l>
          <l>Inuicto fortuna dedit, patriamque tueri:</l>
          <l>Principio Eydorae Comitem tibi dono, furenti</l>
          <l>Qui toties cecinit deterrima classica bello.</l>
          <l>Hunc equidem arbitrio, quantum fas esse putabis.</l>
          <l>Pro poenis sub lytra dabis. tibi condere nexus</l>
          <l>Et laxare potes. mulctamque indicere vincto.</l>
          <l>De reliquis mihi cura siet: ne postea nostras</l>
          <l>Inuadant solitis subnixi viribus vrbes.</l>
          <l>Vni equidem, veteris propter commercia regni.</l>
          <l>Maiorumque gradus et sanguinis inclyta nostri</l>
          <l>Foedera, Bugslao cum sim deuinctior, illum</l>
          <l>Nequicquam pretijs obiecero. visere tecta</l>
          <l>Dono paterna seni, nostrisque excedere regnis.</l>
          <l><pb n="p.279"/>Id vero me orare sinas: quo pectore tantum</l>
          <l>Fregisti Sueonum robur vinclisque dicabas:</l>
          <l>Hoc etiam Albertum gnato comitante sub altas</l>
          <l>Lindholmi turres, et saxa sub ardua ducas.</l>
          <l>Et simul: haud alijs, inquit, diffido: sed hoc te</l>
          <l>Exorem Lyckee sinas. instructus abibis</l>
          <l>Praesidio, quod tute legas. res optima pax est,</l>
          <l>Si pacem fortasse scias rectumque sequaris.</l>
          <l>Annuit optanti Lyckeus. at [et ed.] alea Martis</l>
          <l>Nonnunquam diuersa cadit. non omnia semper</l>
          <l>Omnibus aspirant. Sunt sparsa cadauera campis.</l>
          <l>Et diffusa iacent passim spoliata sepulchris.</l>
          <l>Haec tumulis inferre iube: ne dira ferarum</l>
          <l>Aut volucrum rabies miseros euisceret artus.</l>
          <l>Sic dixit coelum spectans. pressitque dolorem</l>
          <l>Arduus, ac toto meditatur seria vultu.</l>
          <l>Cum Regina manum superis intendere dextram.</l>
          <l>Quodque petit sese facturam spondet. abito</l>
          <l>Inquit, et hanc nostro curam sub pectore linquas.</l>
          <l>Vt me dij seruant animo foelicibus aequam,</l>
          <l>Sic didici miseris non intoleranda videri.</l>
          <l>Postquam ea finierat. Regem Lyckeus agendo</l>
          <l>Abstulit Albertum. qui cum iam multa locutus</l>
          <l>Deploransque, viae curru succedit inani:</l>
          <l><pb n="p.280"/>Hoc quoque victori placidis contendere dictis.</l>
          <l>Maxima res homini regnum datur. vna moueret</l>
          <l>Si quoque mortales, vt se cognoscere possent</l>
          <l>Et sua ferre bona, ac rerum meminisse ruinas.</l>
          <l>Desipimus plerunque malis obnoxia turba.</l>
          <l>Atque vltro nobis quae sunt aduersa paramus.</l>
          <l>Vnus at extremi cumulusque ac meta furoris</l>
          <l>Hic superest, placidas non ferre monentibus aures:</l>
          <l>Sed spreuisse viros, qui recta bonumque locuti</l>
          <l>Fraena equidem tumidis sapientes motibus addunt.</l>
          <l>Nunc Axelualdo quidam mihi fidus in arce</l>
          <l>Parietibus densis et tetri carceris vmbra</l>
          <l>Inclusus premitur: mihi quod praedicere tantas</l>
          <l>Ausus erat clades, hostemque extollere nostrum:</l>
          <l>Nec certe est aliud quo meme offendere posset.</l>
          <l>Hunc libertati, si quid mea vota valerent.</l>
          <l>Restitui cuperem patrijsque remittier aruis.</l>
          <l>De me quod superis visum est decernere, tota</l>
          <l>Posteritas memoret, sapiant hac clade, Deosque</l>
          <l>Sperent, atque ex me discant regnare minores.</l>
          <l>Fortunam laeti contempsimus. illa vicissim</l>
          <l>Nunc me dura pari spretum sub iure relinquit,</l>
          <l>Et regno excussum cumulata doloribus vrget.</l>
          <l>Finijt illacrymans. Sedenim solatur euntem</l>
          <l>
            <pb n="p.281"/> Lyckeus: leuiterque feras et fortiter, inquit.</l>
          <l>Cuius tute mali causam te noueris esse.</l>
          <l>Interdum pluuias, interdum Numina ventos</l>
          <l>Dispensant: et inest vicibus sua maxima certis</l>
          <l>Commoditas. quae diis placeant. tolerare necesse est.</l>
          <l>Fortunam vicit, quisquis contempsit. alendo</l>
          <l>Proficias, animum si recte in commoda vertas.</l>
          <l>Talibus incedunt, et iter sermonibus omne</l>
          <l>Exsuperant. circumque equites peditumque manipli</l>
          <l>Procurrunt: varijs spectatur motibus agmen:</l>
          <l>Tertia lux donec Lindholmo sistit, et istic</l>
          <l>Alberti fremitus fatali in sede quieuit.</l>
          <l>FINIS.</l>
          <l/>
          <l>
            <pb n="p.282"/>IMPRESSVM FRANCOFORTI AD</l>
          <l>MOENVM, PER GEORGIVM</l>
          <l>CORVINVM, IMPENSIS</l>
          <l>Sigismundi Feyerabend</l>
          <l>M.D.LXXIII.</l>
        </lg>
      </div>
    </body>
  </text>
</TEI>
